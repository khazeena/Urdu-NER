

سنن نسائی


امام ابو نسائی

جلد اول





تذکرہ امام نسائی 

ولدیت اور نام و نسب : امام موصوف کا سلسلہ نسب اس طرح ہے:نام احمد بن شعیب بن علی بن سنان بن بحرین دینار نسائی خراسانی، ابو عبدالرحمن کنیت ہے،لقب حافظ الحدیث ہے۔سن ولادت ٢١٤ھ (اور کچھ کی رائے میں ٢١٥ھ ) مذکور ہے۔ امام کی ولادت نساء شہر میں ہوئی، اسی وجہ سے نسائی مشہور ہیں۔
زبردست قوت حافظہ: امام نسائی کو اللہ عز و جل نے غیر معمولی قوت حافظہ سے مالا مال کیا تھا حضرت امام ذہبی فرماتے ہیں کہ میں نے اپنے شیخ سے دریافت کیا کہ امام مسلم اور امام نسائی میں سے حدیث کا زیادہ حافظ کون ہے ؟تو فرمایا: امام نسائی
اساتذہ اور اشتیاق طلب حدیث: امام نسائی نے طلب حدیث کے لیے حجاز،عراق،شام،مصر وغیرہ کا سفر کیا اور اپنے دور کے مشائخ عظام سے استفادہ فرمایا۔ آپ کے حالات زندگی میں لکھا ہے کہ آپ نے ١٥ برس کی عمر ہی سے تحصیل علم کے لیے دور دراز علاقوں کا سفر کرنا شروع کر دیا تھا۔ آپ کے نامور اساتذہ کرام میں سے امام بخاری،امام ابوداؤد،امام احمد،امام قتیبہ بن سعید،وغیرہ معروف ہیں۔
اس کے علاوہ امام بخاری کے توسط سے آپ کے اساتذہ کا سلسلہ سراج الائمہ،امام اعظم ،سرتاج الاولیاء ابوحنیفہ بن نعمان بن ثابت سے بھی جا ملتا ہے،جس کا تذکرہ یہاں باعث طوالت ہو گا۔

تصانیف
امام نسائی نے مجاہد و ریاضت اور زہد و ورع کے ساتھ ساتھ جہاد ایسی مصروفیات کے باوجود متعدد کتب تصنیف کیں،جن کا اجمالی ذکر یوں ہے:السنن الکبریٰ ،المجتبیٰ ،خصائص علی، مسند علی ،مسند مالک،کتاب التمیز،کتاب المدلسین،کتاب الضعفاء،کتاب الاخوۃ،مسند منصور،مسیخۃ النسائی،اسماء الرواۃ ،مناسک حج 

اہمیت و خصوصیت ’’سنن نسائی‘‘
علامہ سیوطی فرماتے ہیں کہ ذخیرہ احادیث میں یہ بہترین تصنیف ہے۔ اس سے قبل ایسی کتاب موجود نہ تھی۔علامہ سخاوی فرماتے ہیں: بعض علماء سنن نسائی کو روایت و درایت کے اعتبار سے صحیح بخاری سے افضل گردانتے ہیں۔ ابن رشید تحریر کرتے ہیں۔جس قدر کتب حدیث سنن کے انداز پر مرتب کی گئی ہیں ،ان میں سے سنن نسائی صفات کے اعتبار سے جامع تر تصنیف ہے کیونکہ امام نسائی نے امام بخاری اور امام مسلم کے انداز کو مجتمع کر دیا ہے۔

وفات حسرت آیات
امام نسائی کی وفات حسرت آیات کا واقعہ یہ ہے کہ جس وقت امام حضرت علی کرم اللہ وجہ اور دیگر حضرات اہل بیت کے فضائل و مناقب تحریر فرما کر فارغ ہو گئے تو امام نے چاہا کہ میں یہ فضائل و مناقب (دمشق کی جامع مسجد میں ) پڑھ کر سناؤں تاکہ لوگ فضائل اہل بیت سے واقف ہوں۔چنانچہ ابی اپنی تحریر کا کچھ حصہ ہی پڑھا تھا کہ مجمع میں سے ایک شخص نے دریافت کیا: آپ نے حضرت امیر معاویہ رضی اللہ عنہ کے متعلق بھی کچھ تحریر فرمایا ہے؟امام نسائی نے جواباً فرمایا: وہ اگر برابر ہی چھوٹ جائیں جب بھی غنیمت ہے۔(یعنی امیر معاویہ کے مناقب کی ضرورت نہیں ) یہ بات سنتے ہی لوگ ان پر ٹوٹ پڑے اور ان کو شیعہ،شیعہ کہہ کر مارنا شروع کر دیا اور اس قدر مارا کہ بے ہوش ہو گئے،لوگ ان کو گھر لے آئے۔جب ہوش آیا تو فرمایا: مجھ کو لوگ مکہ مکرمہ پہنچا دو چنانچہ مکہ معظمہ پہنچا دیا گیا اور وہیں امام موصوف کی وفات ہوئی اور صفا اور مروہ کے درمیان تدفین ہوئی۔سنہ وفات ماہ صفر ٣٠٣ھ ہے۔
بہر حال امام موصوف کی یہ عظیم تصنیف آج عالم اسلام کی ہر ایک دینی درسگاہ میں دورہ حدیث میں داخل شامل نصاب ہے اور اپنی انفرادی اور امتیازی خصوصیت اور طرز نگارش کے اعتبار سے بلاشبہ بخاری و مسلم کی طرح اہمیت سے پڑھائی جانے کے درجہ میں ہے۔
اگر قارئین امام موصوف کے مزید حالات جاننے کے مشتاق ہوں تو بستان المحدثین ،نزہۃ الخواطر،مبادیات حدیث،کشف الظنون وغیرہ کتب کا مطالعہ بے حد نافع رہے گا۔


روزوں سے متعلقہ احادیث

زیر نظر حدیث شریف میں حضرت ابو صالح پر راویوں کے اختلاف کا تذکرہ

ابراہیم بن حسن، حجاج، ابن جریج، عطاء، ابو صالح، زیات، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا انسان کا تمام کام اس کے ہی واسطے ہوتا ہے لیکن روزہ میرا ہے اور میں ہی اس کا بدلہ دوں گا اور روزہ ڈھال ہے جس وقت تمہارے میں سے کسی شخص کے روزے کا دن ہو جائے تو اس کو چاہیے کہ وہ لغو اور بے ہودہ بات نہ بولے۔ نہ غیبت کرے نہ شور مچائے اور نہ ہی چیخ و پکار کرے اور اگر اس کو کوئی شخص گالی دے یا اس سے جھگڑا کرے تو اس طرح سے کہہ دے کہ میں روزہ دار ہوں اس ذات کی قسم جس کے قبضہ میں میری جان ہے بلاشبہ روزہ رکھنے والے شخص کے لیے دو خوشیاں ہیں ایک خوشی اس وقت کہ جس وقت کہ وہ روزہ کھولتا ہے روزہ افطار کرنے سے اور دوسری خوشی اس کو اس وقت حاصل ہو گی کہ جس وقت کہ وہ خداوند قدوس سے ملاقات کرے گا۔


٭٭ محمد بن حاتم، سوید، عبد اللہ، ابن جریج، عطاء بن ابی رباح، عطاء زیاد وہ فرماتے ہیں کہ میں نے حضرت ابو ہریرہ رضی اللہ عنہ سے سنا انہوں نے نبی صلی اللہ علیہ و سلم کو فرماتے ہوئے سنا کہ اللہ تعالیٰ نے فرمایا انسان کا تمام کام اس کے ہی واسطے ہوتا ہے لیکن روزہ میرا ہے اور میں ہی اس کا بدلہ دوں گا اور روزہ ڈھال ہے جس وقت تمہارے میں سے کسی شخص کے روزے کا دن ہو جائے تو اس کو چاہیے کہ وہ لغو اور بے ہودہ بات نہ بولے۔ نہ غیبت کرے نہ شور مچائے اور نہ ہی چیخ و پکار کرے اور اگر اس کو کوئی شخص گالی دے یا اس سے جھگڑا کرے تو اس طرح سے کہہ دے کہ میں روزہ دار ہوں اس ذات کی قسم جس کے قبضہ میں میری جان ہے بلاشبہ روزہ رکھنے والے شخص کے لیے دو خوشیاں ہیں ایک خوشی اس وقت کہ جس وقت کہ وہ روزہ کھولتا ہے روزہ افطار کرنے سے اور دوسری خوشی اس کو اس وقت حاصل ہو گی کہ جس وقت کہ وہ خداوند قدوس سے ملاقات کرے گا۔ یہ حدیث ابو ہریرہ و سعید بن مسیب سے بھی مروی ہے 


٭٭ ربیع بن سلیمان، ابن وہب، یونس، ابن شہاب، سعید بن مسیب، ابو ہریرہ رضی اللہ عنہ سے روایت ہے کہ میں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے خداوند قدوس نے ارشاد فرمایا انسان کا ہر کام اس کے ہی واسطے ہے لیکن روزہ میرے ہی واسطے ہے اور میں اس کا بدلہ دوں گا اور اس ذات کی قسم کہ جس کے قبضہ میں محمد صلی اللہ علیہ و آلہ و سلم کی جان ہے البتہ روزہ دار کے منہ کی بدبو خداوند قدوس کے نزدیک مشک (اور عنبر وغیرہ) کی خوشبو سے بہتر ہے۔


٭٭ احمد بن عیسی، ابن وہب، عمرو، بکیر، سعید بن مسیب، ابو ہریرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا ارشاد خداوندی ہے کہ انسان کو ہر ایک نیک عمل کا بدلہ دس نیک عمل کا ثواب ملے گا لیکن روزہ صرف میرے ہی واسطے ہے اور میں ہی اس کا بدلہ دوں گا۔

حضرت ابو امامہ کی حدیث حضرت محمد بن ابی یعقوب پر اختلاف

عمرو بن علی، عبدالرحمن، مہدی بن میمون، محمد بن عبداللہ بن ابو یعقوب، رجاء بن حیوٰۃ، ابو امامۃ باہلی رضی اللہ عنہ سے روایت ہے کہ میں ایک دن خدمت نبوی صلی اللہ علیہ و آلہ و سلم میں حاضر ہوا اور میں نے عرض کیا کہ مجھ کو ایک کام کا حکم فرمائیں جس کو میں آپ صلی اللہ علیہ و آلہ و سلم سے حاصل کروں۔ آپ صلی اللہ علیہ و آلہ و سلم نے فرمایا تم روزہ کو اختیار کرو اس کے برابر کوئی (دوسری عباد ت) نہیں ہے۔


٭٭ ربیع بن سلیمان، ابن وہب، جریر بن حازم، محمد بن عبداللہ بن ابو یعقوب، رجاء بن حیوٰۃ، ابو امامۃ باہلی رضی اللہ عنہ سے روایت ہے کہ میں نے عرض کیا یا رسول اللہ صلی اللہ علیہ و آلہ و سلم مجھ کو اس طریقہ کا کام ارشاد فرمائیں کہ جس سے خداوند قدوس مجھ کو نفع عطا فرمائے۔ آپ صلی اللہ علیہ و آلہ و سلم نے ارشاد فرمایا تم روزہ اپنے ذمہ لازم کر لو اس کے برابر کوئی (دوسرا) کام نہیں ہے۔


٭٭ عبد اللہ بن محمد ضعیف شیح صالح و ضعیف، یعقوب حضرمی، شعبۃ، محمد بن عبداللہ بن ابو یعقوب، ابو نصرۃ، رجاء بن حیوٰۃ، ابو امامہ رضی اللہ عنہ سے روایت ہے کہ میں نے حضرت رسول کریم صلی اللہ علیہ و آلہ و سلم سے دریافت کیا کونسا کام افضل ہے ؟ آپ صلی اللہ علیہ و آلہ و سلم نے ارشاد فرمایا اس کے عوض اور اس کے برابر کوئی دوسرا کام نہیں ہے۔


٭٭ یحیی بن محمد، ابن سکین ابو عبید اللہ، یحیی بن کثیر، شعبۃ، محمد بن ابو یعقوب ضبی، ابو نصر ہلالی، رجاء بن حیوٰۃ، ابو امامۃ رضی اللہ عنہ سے روایت ہے کہ میں نے عرض کیا کہ یا رسول اللہ صلی اللہ علیہ و آلہ و سلم مجھ کو کسی کام کے کرنے کا حکم فرمائیں۔ آپ صلی اللہ علیہ و آلہ و سلم نے ارشاد فرمایا تم روزہ رکھا کرو اس کے برابر کوئی دوسرا کام نہیں ہے۔


٭٭ محمد بن اسماعیل بن سمرۃ، محاربی، فطر، حبیب بن ابو ثابت، حکم بن عتیبۃ، میمون بن ابو شبیب، معاذ بن جبل رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ روزہ ڈھال ہے۔


٭٭ محمد بن مثنی، یحیی بن حماد، ابو عوانہ، سلیمان، حبیب بن ابی ثابت، حکم، میمون بن ابی شبیب، معاذ بن جبل رضی اللہ عنہ سے مروی ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ روزہ ڈھال ہے۔


٭٭ محمد بن مثنی و محمد بن بشار، محمد، شعبۃ، حکم، عروٰۃ بن نزال، معاذ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا روزہ ڈھال ہے۔


٭٭ ابراہیم بن حسن، حجا ج،شعبہ رضی اللہ عنہ وہ فرماتے ہیں کہ حکم نے مجھ سے بیان کیا کہ میں نے اس حدیث سابق کی طرح روایت منقول ہے 


٭٭ ابراہیم بن حسن، حجاج، ابن جریج، عطاء، ابو صالح، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا روزہ ڈھال ہے۔


٭٭ محمد بن حاتم، سوید، عبد اللہ، ابن جریج، عطاء، عطاء زیات، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ روزہ ڈھال ہے (گناہوں سے )



٭٭ قتیبہ، لیث، یزید بن ابو حبیب، سعید بن ابو ہند، مطرف رضی اللہ عنہ سے روایت ہے جو کہ عامر بن صعصہ کی اولاد میں سے ہیں کہ ایک آدمی ان کے پاس آیا تو عثمان بن عاص نے ان کے پلانے کے واسطے دودھ منگوایا۔ انہوں نے جواب دیا میرا تو روزہ ہے۔ اس پر عثمان نے فرمایا میں نے رسول کریم صلی اللہ علیہ و آلہ و سلم سے سنا ہے آپ صلی اللہ علیہ و آلہ و سلم ارشاد فرماتے تھے روزہ ڈھال ہے جس طریقہ سے تمہارے میں سے کسی شخص کے پاس جنگ کی ڈھال ہوتی ہے۔


٭٭ علی بن حسین، ابن ابو عدی، ابن اسحاق، سعید بن ابو ہند، مطرف رضی اللہ عنہ سے روایت ہے کہ میں ایک دن عثمان بن العاص رضی اللہ عنہ کی خدمت میں حاضر ہوا۔ انہوں نے دودھ منگایا۔ میں نے کہا میرا روزہ ہے۔ انہوں نے فرمایا میں نے رسول کریم صلی اللہ علیہ و آلہ و سلم سے سنا ہے آپ صلی اللہ علیہ و آلہ و سلم فرماتے تھے روزہ ڈھال ہے دوزخ کی آگ سے۔ جس طریقہ سے کہ تم میں سے کسی شخص کے پاس جنگ(سے محفوظ رہنے کی) ڈھال ہوتی ہے۔


٭٭ زکریا بن یحیی، ابو مصعب، مغیرہ، عبداللہ بن سعید بن ابی ہند، محمد بن اسحاق، سعید بن ابی ہند رضی اللہ عنہ سے بھی سابق حدیث کی مثل مروی ہے 


٭٭ یحیی بن حبیب بن عربی، حماد، واصل، بشار بن ابو سیف، ولید بن عبدالرحمن، عیاض بن غطیف، ابو عبیٍدۃ رضی اللہ عنہ سے روایت ہے کہ میں نے رسول کریم صلی اللہ علیہ و آلہ و سلم کو فرماتے سنا کہ روزہ ڈھال ہے جس وقت کہ اس کو نہ پھاڑے (مراد یہ ہے کہ جس وقت تک کسی کی غیبت نہ کرے یا جب تک خلاف شرح کام نہ کرے یا جھوٹ بات نہ بولے کیونکہ اس سے روزہ اس طریقہ سے بگڑ جاتا ہے جس طریقہ سے کہ ڈھال پھٹ جاتی ہے اور برباد ہو جاتی ہے )


٭٭ محمد بن یزید الادمی، معن، خارجۃ بن سلیمان، یزید بن رومان، عروٰۃ، عائشہ صدیقہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا روزہ ڈھال ہے آگ سے (یعنی روزہ انسان کو دوزخ کی آگ سے محفوظ رکھے گا (اور جو کوئی شخص صبح میں روزہ رکھ کر اٹھے اور وہ کسی قسم کی جہالت نہ کرے اگر کوئی شخص اس سے جہالت کرے تو وہ گالی نہ دے (اور برا نہ کہے ) بلکہ اس طریقہ سے کہہ دے کہ میرا روزہ ہے اور اس ذات کی قسم کہ جس کے قبضہ میں محمد صلی اللہ علیہ و آلہ و سلم کی جان ہے البتہ روزہ دار شخص کی منہ کی بدبو خداوند قدوس کے نزدیک مشک کی بو سے زیادہ پسند ہے۔


٭٭ محمد بن حاتم، حبان، عبد اللہ، مسعر، ولید بن ابو مالک، اصحاب، ابو عبیٍدۃ رضی اللہ عنہ سے روایت ہے کہ انہوں نے بیان فرمایا کہ روزہ ڈھال ہے جس وقت تک کہ اس کو کوئی شخص (گناہ کر کے ) نہ پھاڑ ڈالے 


٭٭ علی بن حجر، سعید بن عبدالرحمن، ابو حازم، سہل بن سعد سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا روزہ رکھنے والوں کے واسطے جنت میں ایک دروازہ ہے جس کو کہ ریان کہا جاتا ہے اس دروازہ میں کوئی نہیں داخل ہو گا علاوہ روزے داروں کے اور جس وقت تمام روزہ دار یہاں تک کہ آخری آدمی اس میں داخل ہو گا تو وہ دروازہ بند ہو جائے گا جو کوئی اس میں داخل ہو گا تو وہ وہاں کے پانی کو پی لے گا اور جو شخص پئے گا تو وہ پھر کبھی پیاسا نہ ہو گا۔


٭٭ قتیبہ، یعقوب، ابو حازم، سہل رضی اللہ عنہ نے فرمایا جنت میں ایک دروازہ ہے جس کو ریان کہتے ہیں قیامت کے دن آواز دی جائے گی کہ روزہ رکھنے والے کس جگہ ہیں تم لوگ ریان (جو کہ روزہ داروں کے داخل ہونے کا دروازہ ہے ) اس کی طرف آتے ہو۔ جو اس شخص اس میں داخل ہو گا تو وہ کبھی پیاسا نہ ہو گا جس وقت کے تمام کے تمام لوگ اس میں داخل ہو جائیں گے تو وہ دروازہ بند ہو جائے گا پھر دوسرا کوئی شخص اس میں داخل نہ ہو گا۔


٭٭ احمد بن عمرو بن سرح و حارث بن مسکین، ابن وہب، مالک و یونس، ابن شہاب، حمید بن عبدالرحمن، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص راہ خدا میں جوڑا صدقہ کرے (یعنی دو اشرفی دو روپے پیسے یا دو گھوڑے یا دو کپڑے وغیرہ یا دو غلام صدقہ کرے ) تو جنت میں پکارا جائے گا اے بندہ خدا یہ تیرا نیک عمل ہے۔ تو جو شخص نمازی ہو گا تو وہ نماز کے دروازہ سے بلایا جائے گا اور جو شخص جہادی ہو گا تو وہ شخص جہاد کے دروازہ سے پکارا جائے گا اور جو شخص صدقہ دینے والا ہو گا تو وہ شخص صدقہ کے دروازہ سے پکارا جائے گا اور جو شخص روزہ دار ہو گا تو وہ شخص روزہ کے دروازے سے پکارا جائے گا حضرت ابو بکر صدیق رضی اللہ عنہ نے فرمایا یا رسول اللہ صلی اللہ علیہ و آلہ و سلم جو کوئی روزہ داروں میں سے پکارا اور بلایا جائے گا اس کو کس قسم کی تکلیف ہو گی اور کوئی شخص اس قسم کا ہو گا کہ جس کو کہ تمام ہی دروازوں سے آواز لگائی جائے گی۔ رسول کریم صلی اللہ علیہ و آلہ و سلم نے فرمایا ہاں ! اور مجھ کو اس بات کی توقع ہے کہ تم لوگ اسی طرح کے لوگوں میں سے ہوں گے (وہ خوش قسمت لوگ تم ہی ہو)۔


٭٭ محمود بن غیلان، ابو احمد، سفیان، اعمش، عمارۃ بن عمیر، عبدالرحمن بن یزید، عبداللہ رضی اللہ عنہ سے روایت ہے کہ ہم لوگ رسول کریم صلی اللہ علیہ و آلہ و سلم کے ہمراہ نکلے اور ہم لوگ نوجوان تھے اور ہم لوگوں میں (شہوت کے دبانے کی) طاقت نہیں تھی۔ آپ صلی اللہ علیہ و آلہ و سلم نے ارشاد فرمایا اے جوانوں کے گروہ! اور اے جوانوں کی جماعت! تم لوگ نکاح کر لو کیونکہ نکاح کرنے سے انسان کی نگاہ نیچی رہتی ہے (یعنی نامحرم عورتوں کے دیکھنے سے عام طور سے انسان محفوظ رہتا ہے اور انسان کی شرم گاہ زنا سے بچ جاتی ہے ) اور جو شخص نکاح کرنے کی طاقت نہیں رکھتا ہو وہ شخص روزے رکھ لے کیونکہ روزہ سے شہوت جاتی ہے۔


٭٭ بشر بن خالد، محمد بن جعفر، شعبۃ، سلیمان، ابراہیم، علقمہ رضی اللہ عنہ سے روایت ہے کہ حضرت عبداللہ بن مسعود کی حضرت عثمان رضی اللہ عنہ سے (مقام) عرفات میں ملاقات ہوئی اور تنہائی میں ان سے گفتگو کی۔ حضرت عثمان رضی اللہ عنہ نے حضرت عبداللہ بن مسعود رضی اللہ عنہ سے ارشاد فرمایا میں تمہارا نکاح ایک نوجوان خاتون سے کر دوں ؟ حضرت عبداللہ بن مسعود رضی اللہ عنہ نے حضرت علقمہ رضی اللہ عنہ کو بلایا اور یہ حدیث شریف بیان فرمائی کہ تمہارے میں سے جو کوئی نکاح کرنے کی طاقت رکھے تو وہ شخص نکاح کرے یہ اس کی نظر کی حفاظت کرے گا) یعنی نامحرم عورت کو دیکھنے سے محفوظ رہے گا) اور شرم گاہ کو اچھا رکھے گا اور جو کوئی نکاح کی طاقت نہ رکھتا ہو تو وہ شخص روزہ رکھے روزہ اس کو خصی بنا دے گا۔


٭٭ ہارون بن اسحاق ، محاربی، اعمش، ابراہیم، علقمۃ واسود، عبداللہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تم لوگوں میں سے جو کوئی نکاح کی قدرت رکھتا ہو تو اس کو چاہیے کہ وہ نکاح کرے جس میں اس قدر طاقت نہ ہو تو وہ شخص روزہ رکھے روزہ اس کو خصی بنا دے گا۔


٭٭ ہلال بن العلاء بن ہلال، وہ اپنے والد سے ، علی بن ہاشم، اعمش، عمارۃ، عبدالرحمن بن یزید رضی اللہ عنہ سے روایت ہے ہم لوگ عبداللہ بن مسعود رضی اللہ عنہ کی خدمت میں حاضر ہوئے اور اس وقت ہم لوگوں کے ساتھ حضرت اسود رضی اللہ عنہ اور حضرت علقمہ رضی اللہ عنہ بھی تھے۔ ان حضرات نے ایک حدیث نقل فرمائی۔ میرا خیال ہے کہ وہ حدیث میرے ہی واسطے بیان فرمائی۔ اس لیے کہ میں ان تمام حضرات میں سب سے زیادہ کم عمر تھا۔ (وہ حدیث یہ ہے ) کہ حضرت رسول کریم صلی اللہ علیہ و آلہ و سلم نے ارشاد فرمایا اے نوجوانوں کی جماعت! تم لوگوں میں سے جو شخص نکاح کرنے کی طاقت رکھے تو اس کو چاہیے کہ وہ شخص نکاح کرے کیونکہ نکاح کرنا انسان کی نظر کو (گناہوں سے ) باز رکھتا ہے اور شرم گاہ کو اچھا رکھتا ہے۔


٭٭ عمرو بن زرارۃ، اسماعیل، یونس، ابو معشر، ابراہیم، علقمہ رضی اللہ عنہ سے روایت ہے میں ایک دن عبداللہ بن مسعود رضی اللہ عنہ کے پاس تھا اور وہ اس وقت عثمان رضی اللہ عنہ کے پاس بیٹھے تھے عثمان رضی اللہ عنہ نے فرمایا ایک دن رسول کریم صلی اللہ علیہ و آلہ و سلم ایک جوان عورت کے پاس سے گزرے آپ صلی اللہ علیہ و آلہ و سلم نے ارشاد فرمایا تمہارے میں سے جو کوئی قدرت نکاح رکھتا ہو تو اس کو چاہیے کہ نکاح کر لے اس لیے کہ نکاح انسان کی نظر کو باز رکھتا ہے (یعنی نامحرم کو دیکھنے سے حفاظت رہتی ہے ) اور شرم گاہ کو محفوظ رکھتا ہے اور جو شخص اس قدر طاقت نہ رکھے تو وہ روزہ رکھے روزہ اس کو خصی (شہوت کو کم) کر دے گا۔ امام نسائی نے فرمایا اس حدیث شریف میں جو راوی ابو معشر ہیں ان کا نام زیاد بن کلیب ہے اور وہ ثقہ ہیں اور وہ راوی ابراہیم نخعی کے رفقاء میں سے تھے اور ان سے ہی روایت منضور مغیرہ اور شعبہ نے نقل کی اور ایک راوی ابو معشر مدینہ منورہ کے باشندہ ہیں ان کا نام نجیح ہے اور ایک ضعیف راوی ہیں اور انہوں نے ضعیف روایات نقل کرنے کے ساتھ ساتھ منکر احادیث بھی ساتھ شامل کر لی اور ان راوی کی منکر احادیث (اور ضعیف روایات) میں سے ایک روایت وہ ہے کہ جو انہوں نے محمد عمرو سے روایت کی اور انہوں نے حضرت ابو سلمہ سے اور انہوں نے حضرت ابو ہریرہ سے کہ رسول کریم صلی اللہ علیہ و آلہ و سلم نے ارشاد فرمایا مشرق اور مغرب کے درمیان قبلہ ہے اور ایک روایت وہ ہے جو کہ حضرت ہشام بن عروہ سے روایت کی اور انہوں نے اپنے والد صاحب سے اور انہوں نے حضرت عائشہ صدیقہ سے کہ رسول کریم صلی اللہ علیہ و آلہ و سلم نے ارشاد فرمایا تم لوگ گوشت کو چاقو چھری سے مت کاٹو لیکن اس کو نوچ کر کھاؤ۔

ماہ رمضان المبارک کو صرف رمضان کہنے کی اجازت سے متعلق

عمران بن یزید بن خالد، شعیب، ابن جریج، عطاء، ابن عباس رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ایک انصاری خاتون سے ارشاد فرمایا جس وقت ماہ رمضان المبارک آئے تو اس میں عمرہ کرو کیونکہ ماہ رمضان المبارک میں ایک عمرہ ادا کرنا حج کے برابر ہے۔

اگر چاند کے دیکھنے میں ملکوں میں اختلاف ہو

علی بن حجر، اسماعیل، محمد، ابن ابو حرملۃ، کریب رضی اللہ عنہ سے روایت ہے کہ ام فضل نے ان کو معاویہ بن ابی سفیان کی خدمت میں ملک شام بھیجا انہوں نے کہا کہ میں شام میں آیا اور ان کا کام مکمل کیا اس دوران رمضان کا چاند نظر آیا اور میں ملک شام میں ہی تھا تو میں نے جمعہ کی رات کو چاند دیکھ لیا پھر میں مدینہ منورہ میں ماہ رمضان المبارک کے آخر میں حاضر ہوا۔ مجھ سے حضرت عبداللہ بن عباس رضی اللہ عنہ نے دریافت فرمایا اور چاند کا تذکرہ فرمایا کہ تم نے چاند کب دیکھا؟ میں نے کہا کہ ہم نے چاند جمعہ کی رات میں دیکھا ہے۔ انہوں نے کہا کہ تم نے جمعہ کی رات کو دیکھا ہے۔ میں نے کہا کہ جی ہاں اور دوسرے لوگوں نے بھی چاند دیکھا ہے اور سب نے روزہ رکھ لیا اور حضرت معاویہ نے بھی روزہ رکھا۔ انہوں نے کہا کہ ہم نے تو ہفتہ کی رات میں دیکھا اور مسلسل روزے رکھے جائیں گے۔ یہاں تک کہ تیس دن مکمل ہوں یا چاند نظر آئے۔ میں نے کہا کہ تم معاویہ اور ان کے لوگوں کے چاند دیکھنے میں خیال نہ کرو گے۔ انہوں نے کہا نہیں۔ ہم کو رسول کریم صلی اللہ علیہ و آلہ و سلم نے اسی طریقہ سے حکم فرمایا ہے۔

رمضان کے چاند کے لئے ایک آدمی کی گواہی کافی ہے 

محمد بن عبدالعزیز بن ابو رزمۃ، فضل بن موسی، سفیان، سماک، عکرمۃ، ابن عباس رضی اللہ عنہ سے روایت ہے کہ ایک دیہاتی شخص خدمت نبوی صلی اللہ علیہ و آلہ و سلم میں حاضر ہوا اور عرض کرنے لگا کہ میں نے چاند دیکھ لیا ہے۔ آپ صلی اللہ علیہ و آلہ و سلم نے فرمایا تو اس بات کی شہادت دیتا ہے کہ خداوند قدوس کے علاوہ کوئی سچا معبود نہیں اور محمد صلی اللہ علیہ و آلہ و سلم اس کے بندے اور بھیجے ہوئے ہیں اس نے عرض کیا۔ جی ہاں۔ آپ صلی اللہ علیہ و آلہ و سلم نے اعلان کرا دیا کہ تم لوگ روزے رکھو۔


٭٭ موسی بن عبدالرحمن، حسین، زائدۃ، سماک، عکرمۃ، ابن عباس رضی اللہ عنہ سے روایت ہے۔ ایک دیہاتی شخص خدمت نبوی صلی اللہ علیہ و آلہ و سلم میں حاضر ہوا اور عرض کرنے لگا کہ میں نے رات میں چاند دیکھا ہے۔ آپ صلی اللہ علیہ و آلہ و سلم نے ارشاد فرمایا۔ تم اس بات کی شہادت دیتے ہو کہ خداوند قدوس کے علاوہ کوئی سچا پروردگار نہیں ہے اور حضرت رسول کریم صلی اللہ علیہ و آلہ و سلم اس کے بندہ ہیں اور اس کے بھیجے ہوئے ہیں (یعنی اس کے رسول ہیں )؟ اس نے کہا جی ہاں۔ پھر آپ صلی اللہ علیہ و آلہ و سلم نے فرمایا اے بلال لوگوں میں اعلان کر دو کہ وہ کل روزہ رکھ لیں۔


٭٭ احمد بن سلیمان، ابو داؤد، سفیان، عکرمہ رضی اللہ عنہ سے بھی اسی طرح روایت منقول ہے 


٭٭ محمد بن حاتم بن نعیم مصیصی، حبان بن موسیٰ مروزی، عبد اللہ، سفیان، سماک، عکرمہ رضی اللہ عنہ سے بھی سابق حدیث ہی کی طرح مروی ہے 


٭٭ ابراہیم بن یعقوب، سعید بن شعیب، ابو عثمان، ابو زائدۃ، حسین بن حارث، عبدالرحمن بن زید بن خطاب رضی اللہ عنہ نے شک والے دن خطبہ پڑھا (یعنی جس روز شبہ تھا کہ یہ پہلی تاریخ ہے یا مزبہ ہو گیا ہے ) تو انہوں نے کہا میں حضرت رسول کریم صلی اللہ علیہ و آلہ و سلم کے صحابہ کرام کی صحبت میں گیا اور ان سے دریافت کیا انہوں نے حدیث رسول صلی اللہ علیہ و آلہ و سلم نقل کی۔ آنحضرت صلی اللہ علیہ و آلہ و سلم نے ارشاد فرمایا تم لوگ چاند دیکھ کر روزے رکھو اور چاند دیکھ کر افطار کرو اور اس طریقہ سے حج میں عمل کرو اگر آسمان پر ابر ہو تو تم لوگ تیس روزے پورے کر لو البتہ اگر دو آدمی چاند کے دیکھنے کی بشارت دیں جس وقت آسمان ابرآلود ہو تو روزے رکھو یا چھوڑ دو۔

اگر فضا ابر الود ہو تو شعبان کے تیس دن پورے کرنا اور حضرت ابو ہریرہ سے نقل کرنے والوں کا اختلاف

مومل بن ہشام، اسماعیل، شعبۃ، محمد بن زیاد، ابو ہریرہ رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا تم لوگ چاند دیکھ کر روزے رکھو اور چاند دیکھ کر روزے بند کر دو اگر بادل ہوں تو تیس دن پورے کر لو۔


٭٭ محمد بن عبداللہ بن یزید، وہ اپنے والد سے ، ورقاء، شعبۃ، محمد بن زیاد، ابو ہریرہ رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا تم لوگ چاند دیکھ کر روزے رکھو اور چاند دیکھ کر روزے بند کر دو اگر بادل ہوں تو تیس دن مکمل کر لو۔


اس حدیث شریف میں راوی زہری کے اختلاف سے متعلق

محمد بن یحیی بن عبداللہ نیسابوری، سلیمان بن داؤد، ابراہیم، محمد بن مسلم، سعید بن مسیب، ابو ہریرہ رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تم لوگ چاند دیکھ لو تو روزے رکھو پھر جس وقت چاند دیکھ لو تو روزے بند کر دو اگر بادل ہو جائیں تو تیس دن روزے رکھ لو۔


٭٭ ربیع بن سلیمان، ابن وہب، یونس، ابن شہاب، سالم بن عبد اللہ، عبداللہ بن عمر رضی اللہ عنہ سے روایت کہ میں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے کہ جس وقت چاند دیکھ لو تو روزے رکھو اور جس وقت چاند دیکھ لو تو روزے بند کر دو اگر بادل آ جائے تو اندازہ کر لو۔ یعنی تیس دن مکمل لو۔


٭٭ محمد بن سلمہ و حارث بن مسکین، ابن قاسم، مالک، نافع، ابن عمر رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ماہ رمضان سے متعلق بیان فرمایا تو ارشاد فرمایا جس وقت تک چاند نہ دیکھ لو اس وقت تک روزے نہ رکھو اور جس وقت چاند نہ دیکھ لو تو اس وقت تک روزے رکھنا بند نہ کرو اگر مطلع ابر آلود ہو تو اندازہ کر لو۔

اس حدیث شریف میں عبید اللہ کے راویوں سے اختلاف سے متعلق

عمرو بن علی، یحیی، عبید اللہ، نافع، ابن عمر رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا تم لوگ روزے نہ رکھو۔ یہاں تک کہ چاند دیکھ لو اور روزے بند نہ کرو یہاں تک کہ چاند دیکھ لو اگر مطلع ابر آلود ہو جائے تو اس کا اندازہ کر لو۔


٭٭ ابوبکر بن علی صاحب، ابو بکر بن ابو شیبہ ، محمد بن بشر، عبید اللہ، ابو زناد، اعرج، ابو ہریرہ رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے چاند کا تذکرہ کیا تو ارشاد فرمایا جس وقت تم لوگ چاند دیکھ لو تو روزے رکھو اور جس وقت پھر چاند دیکھو تو روزے موقوف کر دو اگر مطلع ابرآلود ہو تو تیس دن پورے کر لو۔

حضرت ابن عباس کی حدیث میں حضرت عمرو بن دینار پر راویوں کے اختلاف کا بیان

احمد بن عثمان، ابو جوزاء، ثقۃ بصری، ابو عالیٰۃ، حبان بن ہلال، حماد بن سلمہ، عمرو بن دینار، ابن عباس رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا تم لوگ چاند دیکھ کر روزے رکھو اور چاند دیکھ کر روزے بند کر دو اگر بادل ہو جائے تو تیس دن شمار کر لو (یعنی ایسی صورت میں تیس دن روزے رکھو)۔


٭٭ محمد بن عبداللہ بن یزید، سفیان، عمرو بن دینار، محمد بن حنین، ابن عباس رضی اللہ عنہ سے روایت کہ انہوں نے کہا کہ میں حیرت کرتا ہوں اس شخص پر جو کہ مہینہ ہونے سے قبل روزے رکھتا ہے حالانکہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تم لوگ چاند دیکھو تو تم لوگ روزے رکھو اور جس وقت چاند دیکھ لو روزے بند کر دو اگر بادل ہو تو تیس دن پورے شمار کر لو۔


حضرت منصور پر ربعی کی روایت میں راویوں کے اختلاف سے متعلق

اسحاق بن ابراہیم، جریر، منصور، ربعی بن حراش، حذیفۃ بن یمان رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے فرمایا تم لوگ ماہ رمضان المبارک کے آگے تک جس وقت تک چاند نہ دیکھ لو تو روزے نہ رکھو یا جب تک تم لوگ ماہ شعبان کے تیس دن مکمل نہ کر لو۔ پھر روزے رکھو یہاں تک کہ چاند دیکھ لو یا تیس دن روزے مکمل کر لو۔


٭٭ محمد بن بشار، عبدالرحمن، سفیان، منصور، ربیعی، بعض اصحاب نبی صلی اللہ علیہ و آلہ و سلم سے روایت ہے کہ آپ صلی اللہ علیہ و آلہ و سلم نے ارشاد فرمایا تم لوگ رمضان المبارک کے آگے تک روزے نہ رکھو جس وقت تک کہ گنتی (یعنی 30 کی گنتی) پوری نے کر لو یا تم لوگ چاند نہ دیکھ لو تو روزے رکھو اور موقوف نہ کرو روزوں کو جس وقت تک تم لوگ چاند نہ دیکھ لو یا گنتی پوری کرو۔


٭٭ محمد بن حاتم، حبان، عبد اللہ، حجاج بن ارطاٰۃ، منصور، ربعی رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تم لوگ چاند دیکھو تو روزے رکھو اور جس وقت چاند پھر دیکھو تو روزے بند کر دو۔ اگر چاند (بادل میں ) چھپ جائے تو شعبان کے 30 روز مکمل کر لو مگر جس وقت چاند اس سے پہلے دیکھ لو پھر رمضان المبارک کے 30 روزے رکھو مگر یہ کہ چاند اس سے پہلے دیکھو۔


٭٭ اسحاق بن ابراہیم، اسماعیل بن ابراہیم، حاتم بن ابو صغیرۃ، سماک بن حرب، عکرمۃ، ابن عباس رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا تم لوگ چاند دیکھ کر روزے رکھو اور چاند دیکھ کر روزے بند کر دو اگر تم لوگوں کے اور چاند کے درمیان میں بادل آ جائے تو 30 روز کا عدد پورا کر لو اور مہینے سے آگے روزے نہ رکھو۔


٭٭ قتیبہ، ابو احوص، سماک، عکرمۃ، ابن عباس رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا رمضان المبارک سے قبل تم لوگ روزے نہ رکھو (ایک دو دن کے استقبال کے واسطے ) بلکہ تم لوگ چاند دیکھ کر روزے رکھو اور چاند دیکھ کر روزے رکھنا بند کر دو اور اگر بادل ہو جائے تو تم لوگ تیس روز مکمل کر لو۔

مہینہ کتنے دن کا ہوتا ہے اور حدیث حضرت عائشہ صدیقہ میں حضرت زہری پر راویوں کے اختلاف سے متعلق

نصر بن علی جہنی، عبدالاعلی، معمر، زہری، عروٰۃ، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم نے قسم کھائی کہ ایک ماہ تک اپنی بیویوں کے پاس نہ جائیں گے۔ پھر آپ صلی اللہ علیہ و آلہ و سلم دن تک ٹھہرے رہے (یعنی ازواج مطہرات کے پاس نہیں تشریف لے گئے ) آپ نے یہی فرمایا قسم کھائی تھی ایک ماہ کے لیے اور شمار سے ابھی دن ہوئے ہیں۔ حضرت رسول کریم صلی اللہ علیہ و آلہ و سلم نے ارشاد فرمایا کہ مہینہ 29 دن کا ہوتا ہے۔


٭٭ عبید اللہ بن سعد بن ابراہیم، عمی، وہ اپنے والد سے ، صالح، ابن شہاب، عبید اللہ بن عبداللہ بن ابو ثور، عمرو بن منصور، حکم بن نافع، شعیب، زہری، عبید اللہ بن عبداللہ بن ابو ثور، ابن عباس رضی اللہ عنہ سے روایت ہے کہ مجھ کو اس بات کا بہت شوق تھا کہ میں حضرت عمر رضی اللہ عنہ سے ان ازواج مطہرات کے بارے میں دریافت کروں جن کا تذکرہ خداوند قدوس نے اس آیت کریمہ میں فرمایا ہے یعنی اگر تم اللہ کے حضور توبہ کر لو (تو تمہارے لیے بہتر ہے ) اس لیے کہ تمہارے دل سیدھی راہ سے ہٹ گئے ہیں پھر حدیث کو آخر تک نقل کیا گیا اور فرمایا کہ رسول کریم صلی اللہ علیہ و آلہ و سلم نے اپنی ازواج کو چھوڑ دیا جو کہ حفصہ رضی اللہ عنہا نے ظاہر کر دیا۔ حضرت عائشہ صدیقہ رضی اللہ عنہا نے دو راتوں تک حضرت عائشہ صدیقہ سے فرمایا کہ حضرت رسول کریم صلی اللہ علیہ و آلہ و سلم نے ارشاد فرمایا کہ میں ان خواتین کے نزدیک نہیں جاؤں گا ایک ماہ تک کیونکہ آپ صلی اللہ علیہ و آلہ و سلم کو سخت ناراضگی تھی ان پر لیکن جس وقت خداوند قدوس نے آپ صلی اللہ علیہ و آلہ و سلم کو ان کی حالت بتلائی جس وقت راتیں گزر گئیں تو رسول کریم صلی اللہ علیہ و آلہ و سلم سب سے پہلے حضرت عائشہ صدیقہ کے پاس تشریف لے گئے انہوں نے فرمایا یا رسول اللہ! آپ صلی اللہ علیہ و آلہ و سلم نے قسم کھائی تھی ایک ماہ تک نہ آنے کی اور ابھی 29 تاریخ کی صبح ہوئی ہے ہم لوگ شمار کرتے جاتے تھے (یہ سن کر) حضرت رسول کریم صلی اللہ علیہ و آلہ و سلم نے ارشاد فرمایا کہ مہینہ 29 دن کا ہوتا ہے۔

اس سلسلہ میں حضرت ابن عباس کی حدیث سے متعلق

عمرو بن یزید، ابو یزید جرمی بصری، بہز، شعبۃ، سلمہ، ابو حکم، ابن عباس رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا ایک روز میرے پاس جبرائیل علیہ السلام تشریف لائے انہوں نے فرمایا کہ مہینہ 29 دن کا ہوتا ہے۔


٭٭ محمد بن بشار، محمد، شعبۃ، سلمہ، سلمہ، ابو حکم، ابن عباس رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا کہ مہینہ 29 دن کا ہوتا ہے۔

حضرت سعد بن مالک کی روایت میں حضرت اسمعیل سے اختلاف

اسحاق بن ابراہیم، محمد بن بشر، اسماعیل بن ابو خالد، محمد بن سعد بن ابی وقاص رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے اپنا ہاتھ مبارک دوسرے ہاتھ پر مارا اور ارشاد فرمایا کہ مہینہ یہ ہے یہ ہے یہ ہے اور پھر آپ صلی اللہ علیہ و آلہ و سلم نے آخر میں ایک انگلی کم کر لی (مطلب یہ ہے کہ 29 دن کا)۔


٭٭ سوید بن نصر، عبد اللہ، اسماعیل، محمد بن سعد، سعد بن ابی وقاص رضی اللہ عنہ اپنے والد ماجد سے روایت کرتے ہیں۔ حضرت رسول کریم صلی اللہ علیہ و آلہ و سلم نے فرمایا کہ مہینہ اس طرح اور اس طرح کاہے یعنی مہینہ 29 روز کا ہوتا ہے۔


٭٭ احمد بن سلیمان، محمد بن عبید، اسماعیل، محمد بن سعد بن ابی وقاص رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا مہینہ یہ ہے اور یہ ہے اور یہ ہے راوی نے انگلیوں سے بتلایا اور پھر راوی محمد عبید نے تیسری مرتبہ میں بائیں انگوٹھا کو بند کر لیا مطلب یہ ہے کہ 29 دن کا۔

حضرت ابو سلمہ کی حدیث میں یحییٰ بن ابی کثیر پر اختلاف

ابوداؤد، ہارون، علی، ابن مبارک، یحیی، ابو سلمہ، ابو ہریرہ رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا مہینہ دن کا ہوتا ہے اور مہینہ 30 دن کا بھی ہوتا ہے اس وجہ سے جس وقت تم چاند دیکھ لو تو تم لوگ روزے رکھنا شروع کر دو اور اس کو دیکھنے پر ہی موقوف کیا کرو یعنی اگر موسم گرد الود ہو تو تم 30 دن مکمل کر لو۔


٭٭ عبید اللہ بن فضالۃ بن ابراہیم، محمد، معاویہ، احمد بن محمد بن مغیرۃ، عثمان بن سعید، معاویہ، یحیی بن ابی کثیر، ابو سلمہ، عبد اللہ، ابن عمر رضی اللہ عنہ سے روایت نقل فرماتے ہیں کہ میں نے حضرت رسول کریم صلی اللہ علیہ و آلہ و سلم کو یہ ارشاد فرماتے ہوئے سنا ہے کہ مہینہ 30 دن کا ہوتا ہے۔


٭٭ محمد بن مثنی، عبدالرحمن، سفیان، اسود بن قیس، سعید بن عمرو، ابن عمر رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا ہم لوگ امی (یعنی بے پڑھی لکھی) امت ہیں اور ہم نہ تو لکھتے ہیں اور نہ ہی ہم لوگ حساب کتاب کرتے ہیں مہینہ اس طرح اور اس طرح کاہے یعنی آپ صلی اللہ علیہ و آلہ و سلم نے مہینہ کے 29 روز شمار فرمائے۔


٭٭ محمد بن مثنی و محمد بن بشار، محمد، شعبۃ، اسود بن قیس، سعید بن عمرو بن سعید بن ابو عاص، ابن عمر رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا ہم لوگ امی امت ہیں۔ نہ حساب کرتے ہیں نہ لکھتے ہیں۔ مہینہ یہ ہے اور یہ ہے اور تیسری مرتبہ میں آپ صلی اللہ علیہ و آلہ و سلم نے انگوٹھے کو بند فرما لیا اور مہینہ یہ ہے اور یہ اور یہ پورے تیس ارشاد فرمائے۔ یعنی کبھی مہینہ 29 دن کا ہوتا ہے اور کبھی 30 دن کا ہوتا ہے۔


٭٭ محمد بن عبدالاعلی، خالد، شعبۃ، جبلۃ بن سحیم، ابن عمر رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا مہینہ یہ ہے اور حضرت شعبہ نے حضرت جبلہ بن صحیم سے نقل فرمایا کہ انہوں نے حضرت ابن عمر رضی اللہ عنہ سے کہ مہینہ 29 دن کا ہوتا ہے اس طریقہ سے کہ دوسری مرتبہ انہوں نے اپنے دونوں ہاتھوں کی انگلیوں سے اشارہ فرمایا اور تیسری مرتبہ میں ایک انگلی بند کر لی۔


٭٭ محمد بن مثنی، محمد، شعبۃ، عقبہ، ابن حریث، ابن عمر رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا مہینہ 29 دن کا ہوتا ہے۔

سحری کھانے کی فضیلت

محمد بن بشار، عبدالرحمن، ابو بکر بن عیاش، عاصم، زر، عبداللہ بن مسعود رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا سحری کرو کیونکہ سحری میں برکت ہے۔


٭٭ عبید اللہ بن سعید، عبدالرحمن، ابو بکر بن عیاش، عاصم، زر، عبداللہ اس روایت میں یہ حضرت عبداللہ بن مسعود کا قول نقل فرمایا ہے کہ انہوں نے فرمایا کہ سحری کرو۔


٭٭ قتیبہ، ابو عوانہ، عبدالعزیز، انس رضی اللہ عنہ سے مروی ہے کہ نبی صلی اللہ علیہ و سلم نے فرمایا سحری کرو کیونکہ سحری میں برکت ہے۔

اس حدیث میں عبدالملک بن ابی سلیمان کے متعلق راویوں کا اختلاف

علی بن سعید بن جریر نسائی، ابو ربیع، منصور بن ابی اسود، عبدالملک بن ابی سلیمان، ابو ہریرہ رضی اللہ عنہ سے مروی ہے کہ نبی صلی اللہ علیہ و سلم نے فرمایا سحری کرو کیونکہ سحری میں برکت ہے۔


٭٭ احمد بن سلیمان، یزید، عبدالملک بن ابو سلیمان، عطاء، حضرت ابو ہریرہ رضی اللہ عنہ نے بیان فرمایا کہ سحری کرو کیونکہ سحری میں برکت ہے۔


٭٭ عمرو بن علی، یحیی، ابن ابی لیلی، عطاء، ابو ہریرہ رضی اللہ عنہ سے روایت ہے کہ نبی صلی اللہ علیہ و سلم نے فرمایا سحری کرو کیونکہ سحری میں برکت ہے 


٭٭ عبدالاعلیٰ بن واصل بن عبدالاعلی، یحیی بن اللہدم، سفیان، ابن ابی لیلی، عطاء، ابو ہریرہ رضی اللہ عنہ سے مروی ہے کہ نبی صلی اللہ علیہ نے فرمایا سحری کرو کیونکہ سحری میں برکت ہے 


٭٭ زکریا بن یحیی، ابو بکر بن خلاد، محمد بن فضیل، یحیی بن سعید، ابو سلمہ، ابو ہریرہ رضی اللہ عنہ سے مروی ہے کہ نبی صلی اللہ علیہ نے فرمایا سحری کرو کیونکہ سحری میں برکت ہے۔ حضرت امام نسائی نے فرمایا کہ اس حدیث کی سند توحسن ہے لیکن یہ حدیث منکر ہے اور مجھ کو اندیشہ ہے کہ غلطی حضرت محمد بن فضیل کی جانب سے ہے۔

سحری میں تاخیر کی فضیلت

محمد بن یحیی بن ایوب، وکیع، سفیان، عاصم، زید رضی اللہ عنہ سے روایت ہے کہ ہم لوگوں نے حضرت حذیفہ رضی اللہ عنہ سے کہا کہ تم نے حضرت رسول کریم صلی اللہ علیہ و آلہ و سلم کے ساتھ کسی وقت سحری کی؟ انہوں نے فرمایا کہ دن ہو چکا تھا لیکن سورج نہیں نکلا تھا (یعنی فجر کا وقت بالکل قریب تھا) اور بعض حضرات کے نزدیک سورج کے نکلنے سے سحری درست ہے لیکن یہ قول قرآن و سنت کے بالکل خلاف ہے اور بالکل مردود اور متروک ہے اور صحیح یہی ہی ہے کہ سحری فجر تک کھانا درست ہے اس کے بعد نہیں۔


٭٭ محمد بن بشار، محمد، شعبۃ، عدی، زر بن حبیش رضی اللہ عنہ سے روایت ہے کہ میں نے حضرت حذیفہ کے ساتھ سحری کھائی پھر ہم لوگ نماز ادا کرنے کے واسطے چل دیئے۔ مسجد جا کر ہم لوگوں نے نماز فجر کی سنتیں ادا کیں کہ اس دوران نماز کی تکبیر کچھ دیر کے بعد ہوئی۔


٭٭ عمرو بن علی، محمد بن فضیل، ابو یعفور، ابراہیم، وصلۃ بن زفر رضی اللہ عنہ سے روایت ہے کہ میں نے حضرت حذیفہ رضی اللہ عنہ کے ساتھ سحری کھائی پھر ہم لوگ نماز پڑھنے کے واسطے نکلے تو نماز فجر کی سنتیں ادا کیں اس دوران نماز کی تکبیر ہوئی ہم لوگوں نے نماز ادا کی۔

نماز فجر اور سحری کھانے میں کس قدر فاصلہ ہونا چاہئے ؟

اسحاق بن ابراہیم، وکیع، ہشام، قتادۃ، انس، زید بن ثابت رضی اللہ عنہ سے روایت ہے کہ ہم لوگوں نے حضرت رسول کریم صلی اللہ علیہ و آلہ و سلم کے ہمراہ سحری کی پھر نماز پڑھنے کے واسطے کھڑے ہو گئے حضرت انس رضی اللہ عنہ نے فرمایا کہ میں نے حضرت زید بن ثابت رضی اللہ عنہ سے دریافت کیا کہ نماز فجر اور سحری میں کس قدر فاصلہ تھا۔ انہوں نے کہا کہ جس قدر دیر میں آدمی پچاس آیات تلاوت کرے۔


اسی حدیث میں ہشام اور سعید کا قتادہ کے متعلق اختلاف

اسماعیل بن مسعود، خالد، ہشام، قتادۃ، انس، زید بن ثابت رضی اللہ عنہ سے روایت ہے کہ ہم نے حضرت رسول کریم صلی اللہ علیہ و آلہ و سلم کے ہمراہ سحری کی پھر ہم لوگ نماز ادا کرنے کے واسطے اٹھ گئے شاید حضرت انس رضی اللہ عنہ نے فرمایا کس قدر فاصلہ دونوں میں تھا؟ انہوں نے فرمایا اس قدر کہ جس قدر دیر میں انسان پچاس آیات کریمہ تلاوت کرے۔


٭٭ ابو اشعث، خالد، سعید، قتادۃ، انس رضی اللہ عنہ سے روایت ہے کہ حضرت زید بن ثابت رضی اللہ عنہ اور حضرت رسول کریم صلی اللہ علیہ و آلہ و سلم نے سحری کی پھر دونوں کھڑے ہو گئے اور نماز فجر پڑھنے لگے۔ حضرت قتادہ رضی اللہ عنہ نے فرمایا میں نے حضرت انس رضی اللہ عنہ سے دریافت کیا کہ کھانے سے فراغت کے بعد کس قدر فاصلہ تھا۔ یعنی سحری اور نماز میں کس قدر فاصلہ تھا۔ انہوں نے فرمایا کہ اس قدر فاصلہ تھا کہ جس قدر دیر میں انسان پچاس آیات کریمہ تلاوت کرے۔

سیدہ عائشہ صدیقہ کی حدیث میں سلیمان بن مہران کے متعلق راویوں کا اختلاف

محمد بن عبدالاعلی، خالد، شعبۃ، سلیمان، خیثمۃ، ابو عطیہ رضی اللہ عنہ سے روایت ہے کہ میں نے عائشہ صدیقہ رضی اللہ عنہا سے کہا کہ ہمارے درمیان رسول کریم صلی اللہ علیہ و آلہ و سلم کے صحابہ میں سے دو حضرات ہیں ایک تو روزہ جلدی افطار کرتا ہے اور سحری دیر میں کھاتا ہے (وقت فجر کے نزدیک) اور دوسرے روزہ دیر میں افطار کرتا ہے انہوں نے کہا وہ کون شخص ہے جو افطار جلدی کرتا ہے اور تاخیر سے سحری کھاتا ہے ؟ میں نے عرض کیا عبداللہ بن مسعود۔ انہوں نے جواب دیا رسول کریم صلی اللہ علیہ و آلہ و سلم اسی طریقہ سے کرتے تھے۔


٭٭ محمد بن بشار، عبدالرحمن، سفیان، اعمش، خیثمۃ، ابو عطیہ رضی اللہ عنہ سے روایت ہے کہ میں نے حضرت عائشہ صدیقہ رضی اللہ عنہا سے عرض کیا ہمارے میں دو آدمی ہیں حضرت رسول کریم صلی اللہ علیہ و آلہ و سلم کے صحابہ کرام میں سے ایک تو روزہ جلدی افطار کرتا ہے اور سحری تاخیر سے کھاتا ہے (یعنی قریب وقت فجر) اور دوسرا افطار تاخیر سے کرتا ہے اور سحری جلدی کھاتا ہے۔ انہوں نے عرض کیا وہ کون آدمی ہے جو کہ روزہ جلدی افطار کرتا ہے اور سحری تاخیر سے کھاتا ہے میں نے عرض کیا حضرت عبداللہ بن مسعود۔ انہوں نے کہا کہ حضرت رسول کریم صلی اللہ علیہ و آلہ و سلم اسی طریقہ سے کرتے تھے۔


٭٭ احمد بن سلیمان، حسین، زائدۃ، اعمش، عمارۃ، ابو عطیہ رضی اللہ عنہ سے روایت ہے کہ میں اور حضرت مسروق دونوں کے دونوں ایک روز عائشہ صدیقہ رضی اللہ عنہا کی خدمت اقدس میں حاضر ہوئے۔ مسروق نے فرمایا کہ دو حضرات رسول کریم صلی اللہ علیہ و آلہ و سلم کے صحابہ میں سے ہیں اور دونوں کے دونوں نیک کام میں کوتاہی نہیں کرتے۔ لیکن ان میں سے ایک نماز بھی تاخیر سے ادا کرتا ہے اور روزہ بھی تاخیر سے افطار کرتا ہے اور دوسرا شخص نماز بھی جلدی سے پڑھتا ہے اور وہ شخص روزہ بھی جلد افطار کرتا ہے۔ حضرت عائشہ صدیقہ رضی اللہ عنہا نے کہا کہ وہ کون شخص ہے جو کہ نماز بھی جلدی ادا کرتا ہے اور روزہ بھی جلدی افطار کر لیتا ہے ؟ حضرت مسروق رضی اللہ عنہ نے فرمایا وہ عبداللہ بن مسعود رضی اللہ عنہ ہیں۔ یہ بات سن کر عائشہ صدیقہ رضی اللہ عنہا نے فرمایا رسول کریم صلی اللہ علیہ و آلہ و سلم بھی اسی طریقہ سے عمل فرمایا کرتے تھے۔


٭٭ ہناد بن سری، ابو معاویہ، اعمش، عمارۃ، ابو عطیہ رضی اللہ عنہ سے روایت ہے کہ میں اور حضرت مسروق رضی اللہ عنہ دونوں کے دونوں ایک دن عائشہ صدیقہ رضی اللہ عنہ کی خدمت میں حاضر ہوئے۔ حضرت مسروق رضی اللہ عنہ نے فرمایا دو آدمی رسول کریم صلی اللہ علیہ و آلہ و سلم کے صحابہ میں سے ہیں اور دونوں کے دونوں نیک کام میں کسی قسم کی کوئی کمی نہیں کرتے۔ لیکن ان دونوں میں سے ایک شخص تو نماز بھی تاخیر سے پڑھتے ہیں اور روزہ بھی تاخیر سے ہی افطار کرتے ہیں اور دوسرا شخص نماز بھی جلدی ادا کرتا ہے اور روزہ بھی جلد افطار کرتا ہے۔ عائشہ صدیقہ رضی اللہ عنہا نے فرمایا وہ کون شخص ہے جو کہ نماز بھی جلدی ادا کرتا ہے اور روزہ بھی جلد ہی افطار کرتا ہے ؟ مسروق رضی اللہ عنہ نے فرمایا وہ عبداللہ بن مسعود رضی اللہ عنہ ہیں۔ عائشہ صدیقہ رضی اللہ عنہا نے فرمایا رسول کریم صلی اللہ علیہ و آلہ و سلم بھی اسی طریقہ سے عمل فرمایا کرتے تھے۔ اور وہ صحابی ابو موسیٰ اشعری رضی اللہ عنہ تھے۔

سحری کھانے کے فضائل

اسحاق بن منصور، عبدالرحمن، شعبۃ، عبدالحمید صاحب زیادی، عبداللہ بن حارث رضی اللہ عنہ حضرت رسول کریم صلی اللہ علیہ و آلہ و سلم کے ایک صحابی سے روایت ہے کہ میں حضرت رسول کریم صلی اللہ علیہ و آلہ و سلم کی خدمت میں حاضر ہوا آپ صلی اللہ علیہ و آلہ و سلم سحری تناول فرما رہے تھے آپ صلی اللہ علیہ و آلہ و سلم نے ارشاد فرمایا یہ برکت ہے جو کہ خداوند تعالیٰ نے تم کو عطا فرمائی ہے تو تم لوگ اس کو نہ چھوڑو۔

سحری کھانے کے واسطے بلانے سے متعلق

شعیب بن یوسف بصری، عبدالرحمن، معاویہ بن صالح، یونس بن سیف، حارث بن زیاد، ابو رہم، عرباض بن ساریٰۃ سے روایت ہے کہ میں نے حضرت رسول کریم صلی اللہ علیہ و آلہ و سلم سے سنا کہ ماہ رمضان میں آپ صلی اللہ علیہ و آلہ و سلم سحری کھانے کے واسطے لوگوں کو دعوت دیتے تو ارشاد فرماتے تم لوگ صبح کے مبارک کھانے کے واسطے آ جا۔

سحری کو صبح کا کھانا کہنا کیسا ہے ؟

سوید بن نصر، عبد اللہ، بقیٰۃ بن ولید، بحیر بن سعد، خالد بن معدان، مقدام بن معدی کرب رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تم لوگ اپنے اوپر صبح کا کھانا (یعنی سحری) لازم کرو اس لیے کہ وہ صبح کا مبارک کھانا ہے۔


٭٭ عمرو بن علی، عبدالرحمن، سفیان، ثور، خالد بن معدان رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ایک صحابی سے ارشاد فرمایا تم صبح کے کھانے (یعنی سحری) کھانے کے واسطے آ جا جو کہ بابرکت ہے۔

ہم لوگوں کے اور اہل کتاب کے روزے میں فرق؟

قتیبہ، لیث، موسیٰ بن علی، وہ اپنے والد سے ، ابو قیس، عمرو بن عاص رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا ہم لوگوں کے اور اہل کتاب کے روزے میں یہی فرق ہے سحری کھانا (اس لئے کہ وہ لوگ سحری نہیں کھاتے )

سحری میں ستو اور کھجور کھانا

اسحاق بن ابراہیم، عبدالرزاق، معمر، قتادۃ، انس رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے انس رضی اللہ عنہ سے سحری کے وقت ارشاد فرمایا اے انس! میں روزہ رکھتا ہوں مجھے کچھ کھلا چنانچہ میں کھجور لے کر حاضر ہوا اور ایک پانی کا برتن لے کر آیا۔ اس وقت حضرت بلال اذان سے فارغ ہو گئے تھے آپ صلی اللہ علیہ و آلہ و سلم نے فرمایا اے انس! تم کسی آدمی کو تلاش کرو جو کہ میرے ہمراہ سحری کھائے یعنی میرے ساتھ سحری میں شرکت کرے۔ میں نے زید بن ثابت رضی اللہ کو بلایا وہ حاضر ہوئے انہوں نے فرمایا کہ میں نے ستو کا گھونٹ پی لیا ہے اور میری نیت روزہ رکھنے کی ہے۔ آپ صلی اللہ علیہ و آلہ و سلم نے ارشاد فرمایا میری بھی نیت روزہ رکھنے کی ہے۔ پھر حضرت زید نے آپ صلی اللہ علیہ و آلہ و سلم کے ہمراہ سحری کھائی اس کے بعد آپ صلی اللہ علیہ و آلہ و سلم اٹھ گئے اور دو رکعت ادا فرمائیں۔ پھر آپ صلی اللہ علیہ و آلہ و سلم نماز کے واسطے نکل پڑے۔

تفسیر ارشاد باری تعالیٰ

ہلال بن العلاء بن ہلال، حسین بن عیاش، زہیر، ابو اسحاق ، براء بن عازب رضی اللہ عنہ سے روایت ہے کہ پہلے طریقہ یہ تھا کہ اگر روزہ رکھنے والا شخص شام کو کھانا کھانے سے قبل سو جائے پھر اس کو تمام رات کچھ کھانا پینا درست نہ ہوتا تھا۔ اگلے دن غروب آفتاب تک کہ یہ آیت کریمہ آخر تک نازل ہوئی۔ آیت مذکورہ کا ترجمہ یہ ہے تم لوگ کھاؤ اور پیو حتی کہ نظر آ جائے تم کو سفید فجر کی دھاری سیاہ دھاری سے۔ (یعنی سفید دھاری سے سیاہ دھاری میں امتیاز ہو جائے ) انہوں نے فرمایا یہ آیت کریمہ حضرت ابو قیس بن حضرت عمر سے متعلق نازل ہوئی۔ کہ وہ ایک دن اپنی زوجہ کے پاس تشریف لائے مغرب کے بعد اور وہ اس وقت روزہ رکھے ہوئے تھے انہوں نے دریافت فرمایا تمہارے پاس کچھ کھانے کے واسطے ہے ؟ ان کی محترمہ اہلیہ نے جواب دیا کہ ہمارے پاس کچھ بھی نہیں ہے لیکن میں جاتی ہوں اور تمہارے واسطے تلاش کر کے کچھ کھانا لے کر حاضر ہوتی ہوں چنانچہ وہ باہر تشریف لے گئی اور یہ صحابی سو گئے۔ وہ جس وقت واپس آئی تو ان کو دیکھا کہ وہ سو رہے ہیں چنانچہ انہوں نے ان کو بیدار کیا۔ لیکن انہوں نے کچھ نہیں کھایا (کیونکہ ان کے خیال میں سونے کے بعد کچھ کھانا درست نہ تھا) اور وہ تمام رات اسی طریقہ سے رہے پھر صبح کا روزہ رکھا جس وقت دوپہر کا وقت ہو گیا تو ان کو بے ہوشی ہو گئی اس وقت تک یہ آیت کریمہ نازل نہیں ہوئی تھی۔ اس پر خداوند قدوس نے یہ آیت کریمہ نازل فرمائی۔


٭٭ علی بن حجر، جریر، مطرف، شعبی، عدی بن حاتم رضی اللہ عنہ +سے روایت ہے کہ انہوں نے حضرت رسول کریم صلی اللہ علیہ و آلہ و سلم سے دریافت فرمایا کہ سفید دھاری اور کالے رنگ کی دھاری کا کیا مطلب ہے ؟ مذکورہ بالا آیت کریمہ میں ؟ آپ صلی اللہ علیہ و آلہ و سلم نے ارشاد فرمایا کالے رنگ کی دھاری رات کی سیاہی ہے اور سفید دھاری دن کی سفیدی ہے۔

فجر کس طرح ہوتی ہے ؟

عمرو بن علی، یحیی، التیمی، ابو عثمان، ابن مسعود رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا بلال رات میں اذان دیتے ہیں (جب رات کا کچھ حصہ باقی ہو) تاکہ تم میں سے جو شخص سو رہا ہو وہ بیدار ہو جائے اور وہ تہجد کی نماز پڑھ لے کچھ دیر سونے کے واسطے یا کھانا کھانے کے واسطے یا نماز وتر پڑھنے کے واسطے اور نماز فجر اس طریقہ سے نہیں ہے اور پھر آپ صلی اللہ علیہ و آلہ و سلم نے اپنی ہتھیلی سے اشارہ فرمایا بلکہ نماز فجر اس طریقہ سے ہے پھر آپ صلی اللہ علیہ و آلہ و سلم نے دونوں شہادت کی انگلیوں سے اشارہ فرمایا۔


٭٭ محمود بن غیلان، ابو داؤد، شعبۃ، سوادۃ بن حنظلۃ، سمرۃ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تم لوگوں کو حضرت بلال کی اذان اور یہ سفیدی دھوکہ نہ دے جس وقت یہ فجر کی روشنی ظاہر ہو۔ اس طریقہ سے یعنی چوڑائی میں۔ حضرت امام ابو داؤد نے فرمایا حضرت شعبہ نے اپنے دونوں ہاتھ دائیں اور بائیں جانب کھینچ کر پھیلائے۔

ماہ رمضان المبارک کا استقبال کرنا کیسا ہے ؟

اسحاق بن ابراہیم، ولید، وازاعی، یحیی، ابو سلمہ، ابو ہریرہ رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا تم لوگ مہینہ سے قبل روزے نہ رکھو لیکن وہ شخص روزے رکھے جس کا دن روزہ کا آ جائے۔ مطلب یہ کہ کسی شخص کی عادت تھی ایک روزہ روز رکھنے کی۔ اب دو دن رمضان المبارک سے قبل آ گیا تو روزہ رکھ لے کیونکہ اس کی نیت استقبال کرنے کی نہیں ہے۔

اس حدیث شریف میں حضرت ابو سلمہ پر راویوں کا اختلاف

عمران بن یزید بن خالد، محمد بن شعیب، اوزاعی، یحیی، ابو سلمہ، ابو ہریرہ رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا کہ کوئی شخص رمضان المبارک سے قبل روزے نہ رکھے ایک دن یا دو دن آگے لیکن وہ شخص جو کہ پہلے سے اس دن روزہ رکھا کرتا تھا وہ شخص روزہ رکھے۔


٭٭ محمد بن العلاء، ابو خالد، محمد بن عمرو، ابو سلمہ، ابن عباس رضی اللہ عنہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا رمضان المبارک سے ایک دن دو دن قبل روزہ نہ رکھو مگر جس وقت وہ دن آ جائے جس دن کہ تمہارے میں سے کوئی شخص روزہ رکھا کرتا تھا تو وہ شخص روزہ رکھے لے۔ حضرت امام نسائی نے فرمایا کہ یہ حدیث خطا ہے۔

اس سلسلہ میں حضرت ابو سلمہ کی حدیث شریف

شعیب بن یوسف و محمد بن بشار، عبدالرحمن، سفیان، منصور، سالم، ابو سلمہ رضی اللہ عنہ سے روایت ہے کہ میں نے حضرت رسول کریم صلی اللہ علیہ و آلہ و سلم کو مسلسل دو ماہ کے روزے رکھتے ہوئے نہیں دیکھا ہے۔ لیکن آپ صلی اللہ علیہ و آلہ و سلم ماہ شعبان کو ماہ رمضان المبارک سے ملا دیا کرتے تھے۔ یعنی آپ صلی اللہ علیہ و آلہ و سلم ماہ شعبان کا روزہ رکھتے تھے کہ وہ رمضان المبارک کے روزہ سے شامل ہو جاتا تھا۔

حضرت محمد بن ابراہیم پر راویوں کا اختلاف

اسحاق بن ابراہیم، نضر، شعبۃ، توبۃ عنبری، محمد بن ابراہیم، ابو سلمہ، ام سلمہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم ماہ شعبان کو ماہ رمضان المبارک سے ملا دیا کرتے تھے۔


٭٭ ربیع بن سلیمان، ابن وہب، اسامۃ بن زید، محمد بن ابراہیم، ابو سلمہ بن عبدالرحمن نے حضرت عائشہ صدیقہ رضی اللہ عنہا سے دریافت فرمایا حضرت رسول کریم صلی اللہ علیہ و آلہ و سلم کے روزوں سے متعلق تو انہوں نے فرمایا آپ صلی اللہ علیہ و آلہ و سلم روزے رکھتے تھے یہاں تک کہ ہم لوگ کہتے اب آپ صلی اللہ علیہ و آلہ و سلم روزہ افطار نہیں کریں گے پھر آپ صلی اللہ علیہ و آلہ و سلم افطار کرتے تھے یہاں تک کہ ہم لوگ کہتے کہ روزے نہیں رکھیں گے اور آپ پورے ماہ شعبان یا آخر ماہ شعبان میں روزے رکھتے تھے۔


٭٭ احمد بن سعد بن حکم، عمی، نافع بن یزید، ابن ہاد، محمد بن ابراہیم، ابو سلمہ، ابن عبدالرحمن، عائشہ صدیقہ رضی اللہ عنہا سے روایت ہے کہ ہم لوگوں میں سے (یعنی حضرت رسول کریم صلی اللہ علیہ و آلہ و سلم کی ازواج مطہرات میں سے ) ماہ رمضان المبارک میں کوئی خاتون روزہ افطار کرتی تھی (یعنی روزے نہیں رکھتی تھی) پھر اس کو قضا کرنے کی مہلت نہ ملتی یہاں تک کہ ماہ شعبان آ جاتا اور جس قدر روزے حضرت رسول کریم صلی اللہ علیہ و آلہ و سلم ماہ شعبان میں رکھتے اس قدر کسی دوسرے ماہ میں روزے نہ رکھتے تھے۔ آپ صلی اللہ علیہ و آلہ و سلم اکثر ماہ شعبان میں بلکہ پورے ماہ شعبان میں روزے رکھتے تھے۔


٭٭ محمد بن عبداللہ بن یزید، سفیان، عبداللہ بن ابو لبید، ابو سلمہ رضی اللہ عنہا سے روایت ہے کہ میں نے حضرت عائشہ صدیقہ رضی اللہ عنہا سے حضرت رسول کریم صلی اللہ علیہ و آلہ و سلم کے روزوں کے متعلق دریافت کیا تو انہوں نے بیان فرمایا کہ آپ صلی اللہ علیہ و آلہ و سلم روزے رکھا کرتے تھے یہاں تک کہ ہم لوگ کہتے کہ اب آپ صلی اللہ علیہ و آلہ و سلم روزے ہی رکھے جائیں گے اور افطار فرماتے یہاں تک کہ ہم لوگ کہتے کہ اب آپ صلی اللہ علیہ و آلہ و سلم افطار ہی کرتے جائیں گے اور آپ صلی اللہ علیہ و آلہ و سلم کسی مہینہ میں ماہ شعبان سے زیادہ روزے نہیں رکھتے تھے۔ بلکہ آپ صلی اللہ علیہ و آلہ و سلم شعبان کے زیادہ حصہ میں یا پورے شعبان میں روزے رکھتے تھے۔


٭٭ اسحاق بن ابراہیم، معاذ بن ہشام، وہ اپنے والد سے ، یحیی بن ابو کثیر، ابو سلمہ بن عبدالرحمن، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم سال کے کسی ماہ میں ماہ شعبان سے زیادہ روزے نہیں رکھتے تھے اور آپ صلی اللہ علیہ و آلہ و سلم ماہ شعبان کے تمام مہینہ میں روزے رکھتے تھے۔


٭٭ احمد بن سلیمان، ابو داؤد، سفیان، منصور، خالد بن سعد، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم شعبان کے مہینہ میں روزے رکھا کرتے تھے۔


٭٭ ہارون بن اسحاق ، عبدۃ، سعید، قتادۃ، زرارۃ بن اوفی، سعد بن ہشام، عائشہ صدیقہ رضی اللہ عنہا سے روایت ہے کہ مجھ کو اس بات کا (قطعی) علم نہیں کہ آنحضرت صلی اللہ علیہ و آلہ و سلم نے کبھی ایک رات میں مکمل قرآن کریم کی تلاوت فرمائی ہو یا آپ صلی اللہ علیہ و آلہ و سلم نے کسی رات میں پوری رات عبادت فرمائی ہو یا آپ صلی اللہ علیہ و آلہ و سلم نے کسی مہینہ کے پورے کے پورے روزے رکھے ہوں علاوہ ماہ رمضان المبارک کے۔


٭٭ محمد بن احمد بن ابو یوسف، محمد بن سلمہ، ہشام، ابن سیرین، عبداللہ بن شقیق، عائشہ صدیقہ رضی اللہ عنہا سے روایت ہے کہ رسول کریم صلی اللہ علیہ و آلہ و سلم روزے رکھتے یہاں تک کہ ہم لوگ کہتے کہ اب آپ صلی اللہ علیہ و آلہ و سلم روزے رکھے جائیں گے اور افطار فرماتے یہاں تک کہ ہم لوگ کہتے کہ اب آپ صلی اللہ علیہ و آلہ و سلم افطار کرتے جائیں گے اور آپ صلی اللہ علیہ و آلہ و سلم نے کسی مہینہ پورے ماہ کے روزے نہیں رکھے۔ جس وقت کہ آپ صلی اللہ علیہ و آلہ و سلم مدینہ منورہ تشریف لائے لیکن رمضان المبارک میں۔


٭٭ اسماعیل بن مسعود، خالد، ابن حارث، کہمس، عبداللہ بن شقیق رضی اللہ عنہ سے روایت ہے کہ میں نے حضرت عائشہ صدیقہ رضی اللہ عنہا سے عرض کیا کیا حضرت رسول کریم صلی اللہ علیہ و آلہ و سلم نماز چاشت پڑھا کرتے تھے ؟ انہوں نے فرمایا کہ نہیں لیکن جس وقت آپ صلی اللہ علیہ و آلہ و سلم باہر تشریف لاتے (یعنی سفر سے واپس تشریف لاتے ) میں نے عرض کیا حضرت رسول کریم صلی اللہ علیہ و آلہ و سلم کسی ماہ کے پورے روزے رکھتے ؟ نہیں لیکن رمضان المبارک کے اور نہ کسی ماہ میں پورے مہینہ تک روزے افطار کرتے۔ یعنی ایک روزہ بھی نے رکھیں حتی کہ آپ صلی اللہ علیہ و آلہ و سلم کی وفات ہو گئی۔


٭٭ ابواشعث، یزید، ابن زریع، جریری، عبداللہ بن شقیق سے روایت ہے کہ میں نے حضرت عائشہ صدیقہ سے عرض کیا کہ حضرت رسول کریم صلی اللہ علیہ و آلہ و سلم نماز چاشت پڑھتے تھے ؟ انہوں نے فرمایا کہ نہیں۔ لیکن جس وقت سفر سے واپس تشریف لاتے۔ میں نے عرض کیا کہ کیا حضرت رسول کریم صلی اللہ علیہ و آلہ و سلم کا کوئی روزہ مقرر ہوتا تھا علاوہ رمضان المبارک کے ؟ انہوں نے فرمایا خدا کی قسم آپ صلی اللہ علیہ و آلہ و سلم نے کسی مقررہ مہینہ کے روزے نہیں رکھے علاوہ رمضان المبارک کے یہاں تک کہ آپ صلی اللہ علیہ و آلہ و سلم کی وفات ہو گئی اور نہ آپ صلی اللہ علیہ و آلہ و سلم نے روزہ افطار فرمایا کسی ماہ میں بلکہ آپ صلی اللہ علیہ و آلہ و سلم نے ہر ایک مہینہ میں روزہ رکھا۔

اس حدیث میں خالد بن معدان کے متعلق اختلاف

عمرو بن عثمان، بقیٰۃ، بحیر، خالد، جبیر بن نفیر رضی اللہ عنہ سے روایت ہے کہ ایک شخص نے حضرت عائشہ صدیقہ رضی اللہ عنہا سے روزوں کے متعلق دریافت فرمایا تو انہوں نے فرمایا رسول کریم صلی اللہ علیہ و آلہ و سلم پورے ماہ شعبان میں روزے رکھتے تھے اور آپ صلی اللہ علیہ و آلہ و سلم پیر اور جمعرات کے دن کے روزے کا خیال فرماتے تھے۔


٭٭ عمرو بن علی، عبداللہ بن داؤد، ثور، خالد بن معدان، ربیعۃ جرشی، عائشہ صدیقہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم ماہ شعبان اور ماہ رمضان المبارک کے مہینہ کا روزہ رکھتے تھے اور آپ صلی اللہ علیہ و آلہ و سلم خیال فرماتے تھے پیر اور جمعرات کے دن کا۔

شک کے دن کا روزہ

عبد اللہ بن سعید الاشج، ابو خالد، عمرو بن قیس، ابو اسحاق ، حضرت صلہ رضی اللہ بیان کرتے ہیں کہ حضرت عمار رضی اللہ عنہ کے ساتھ تھے کہ ایک بھنی ہوئی بکری لائی گئی۔ عمار رضی اللہ عنہ نے فرمایا کھا کچھ حضرات پیچھے ہٹ گئے اور کہنے لگے کہ ہم نے روزہ رکھا ہوا ہے۔ اسی پر عمار رضی اللہ نے فرمایا جس نے شک والے دن روزہ رکھا اس نے ابو القاسم صلی اللہ علیہ و آلہ و سلم کا (عمل مبارک) کی نافرمانی کی۔


٭٭ قتیبہ، ابن ابو عدی، ابو یونس، سماک رضی اللہ عنہ سے روایت ہے کہ میں حضرت عکرمہ رضی اللہ عنہ کی خدمت میں شک والے دن حاضر ہوا یعنی اس روز شک تھا کہ آج رمضان المبارک ہے یا شعبان ہے۔ حضرت عکرمہ رضی اللہ عنہ اس وقت روٹی اور سبزی کھا رہے تھے انہوں نے فرمایا آ جاؤ۔ میں نے عرض کیا میرا روزہ ہے۔ انہوں نے اللہ کی قسم کھائی کہ تم روزہ توڑ دو گے۔ میں نے دو مرتبہ کہا۔ جس وقت میں نے دیکھا کہ وہ قسم تو (مسلسل) کھا رہے ہیں لیکن قسم کے ساتھ انشاء اللہ نہیں کہتے۔ میں نے عرض کیا کہ تمہارے پاس جو کچھ ہے وہ لاؤ۔ انہوں نے فرمایا میں نے حضرت ابن عباس رضی اللہ عنہ سے سنا ہے کہ حضرت رسول کریم صلی اللہ علیہ و آلہ و سلم فرماتے تھے تم لوگ چاند دیکھ کر روزہ رکھو اور چاند دیکھ کر افطار کرو۔ اگر تم لوگوں کے اور چاند کے درمیان بادل آ جائے (یعنی موسم ابرآلود ہو جائے ) یا  اندھیرا ہو جائے (جس کی وجہ سے چاند نظر نے آئے ) تو تم لوگ ماہ شعبان کے تیس روزے پورے کر لو اور ماہ رمضان المبارک سے پہلے روزے نہ رکھو اور نہ ہی تم لوگ رمضان المبارک کو شعبان کے ساتھ شامل کرو۔


شک کے دن کس کے لیے روزہ رکھنا درست ہے ؟

عبدالملک بن شعیب بن لیث بن سعد، وہ اپنے والد سے ، جدی، شعیب بن اسحاق ، اوزاعی و ابن ابو عروبۃ، یحیی بن ابی کثیر، ابو سلمہ، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم ارشاد فرماتے تھے تم لوگ روزے نہ رکھو رمضان المبارک سے ایک یا دو دن قبل لیکن وہ شخص جو کہ ہمیشہ اس دن روزہ رکھا کرتا تھا وہ شخص (اگر عادت ہے تو) روزہ رکھ لے۔

جو شخص رمضان المبارک میں دن میں روزہ رکھے اور رات میں عبادت میں مشغول رہے؟

محمد بن عبداللہ بن عبدالحکم، شعیب، لیث، خالد، ابن ابو ہلال، ابن شہاب، سعید بن مسیب رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص ماہ رمضان المبارک میں رات میں عبادت میں مشغول رہے تو اس کے تمام گناہ معاف کر دئیے جائیں گے۔


٭٭ محمد بن جبلۃ، معافی، موسی، اسحاق بن راشد، زہری، عروٰۃ بن زبیر، عائشہ صدیقہ رضی اللہ عنہا سے روایت ہے کہ رسول کریم صلی اللہ علیہ و آلہ و سلم لوگوں کو رمضان المبارک میں عبادت کرنے کی تلقین فرماتے تھے لیکن شدت سے کسی کام کا حکم نہیں فرماتے تھے۔ آپ صلی اللہ علیہ و آلہ و سلم ارشاد فرماتے جو شخص رمضان المبارک کی راتوں میں کھڑا ہو (تراویح پڑھے ) ایمان کے ساتھ اجر و ثواب کے واسطے تو اس کے تمام گناہ معاف کر دیئے جائیں گے۔


٭٭ زکریا بن یحیی، اسحاق ، عبداللہ بن حارث، یونس، زہری، عروٰۃ بن زبیر، عائشہ صدیقہ رضی اللہ عنہا سے روایت ہے کہ رسول کریم صلی اللہ علیہ و آلہ و سلم رات کے وقت مسجد میں نماز پڑھنے کے واسطے باہر تشریف لائے پھر آپ صلی اللہ علیہ و آلہ و سلم نے نماز پڑھائی اور ایک حدیث میں نقل کیا اور یہاں تک بیان کیا کہ حضرت عائشہ صدیقہ رضی اللہ عنہا نے کہا آپ صلی اللہ علیہ و آلہ و سلم لوگوں کو رغبت دلاتے تھے رمضان المبارک کی راتوں میں کھڑے ہونے کی (نماز تراویح پڑھنے کیلئے ) لیکن آپ صلی اللہ علیہ و آلہ و سلم شدت سے حکم نہیں فرماتے تھے اور آپ صلی اللہ علیہ و آلہ و سلم فرماتے تھے کہ جو شخص شب قدر میں کھڑا ہو ایمان کے ساتھ (یعنی ایمان اور یقین کے ساتھ عبادت کرے چاہے بیٹھ کر یا کسی بھی طرح) اجر و ثواب کیلئے تو اس کے اگلے گناہ معاف کر دئیے جائیں گے پھر حضرت رسول کریم صلی اللہ علیہ و آلہ و سلم نے وفات پائی اور اسی طریقہ سے حکم دیا۔


٭٭ ربیع بن سلیمان، ابن وہب، یونس، ابن شہاب، ابو سلمہ بن عبدالرحمن، ابو ہریرہ رضی اللہ عنہ سے روایت ہے کہ میں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم رمضان المبارک کے متعلق فرماتے تھے کہ جو شخص ایمان کے ساتھ اس ماہ میں کھڑا ہوا تو اس کے اگلے پچھلے گناہ معاف کر دئیے جائیں گے۔


٭٭ محمد بن خالد، بشر بن شعیب، وہ اپنے والد سے ، زہری، عروٰۃ بن زبیر، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم لوگوں کو رمضان المبارک میں عبادت کرنے کی رغبت دیتے تھے لیکن سختی کے ساتھ حکم نہیں فرمایا کرتے تھے اور آپ صلی اللہ علیہ و آلہ و سلم فرماتے تھے جو شخص رمضان المبارک میں ایمان کے ساتھ کھڑا ہوا اجر و ثواب کے لیے تو اس کے اگلے پچھلے گناہ معاف کر دیئے جائیں گے۔


٭٭ محمد بن خالد، بشر بن شعیب، وہ اپنے والد سے ، زہری، ابو سلمہ بن عبدالرحمن، ابو ہریرہ رضی اللہ عنہ سے روایت ہے کہ میں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم رمضان المبارک کے لیے ارشاد فرماتے تھے جو شخص اجر و ثواب کے واسطے کھڑا ہوا تو اس کے اگلے گناہ معاف کر دئیے جائیں گے۔


٭٭ ابوداؤد، یعقوب بن ابراہیم، وہ اپنے والد سے ، صالح، ابن شہاب، ابو سلمہ، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو کوئی ایمان کے ساتھ اجر و ثواب کے لیے ماہ رمضان میں کھڑا ہو (یعنی عبادت کرے نماز تراویح ادا کرے ) تو اس کے اگلے گناہ معاف کر دیئے جائیں گے۔


٭٭ نوح بن حبیب، عبدالرزاق، معمر، زہری، ابو سلمہ، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم رمضان المبارک میں کھڑے ہونے کی (یعنی تراویح اور عبادت کی) ترغیب فرمایا کرتے تھے لیکن سختی کے ساتھ حکم نہیں فرماتے تھے۔ آپ صلی اللہ علیہ و آلہ و سلم نے ارشاد فرمایا جو شخص رمضان المبارک میں ایمان کے ساتھ کھڑا ہوا اجر و ثواب کے واسطے تو اس کے اگلے گناہ معاف کر دیئے جائیں گے۔


٭٭ قتیبہ، مالک، ابن شہاب، حمید بن عبدالرحمن، ابو ہریرہ رضی الہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص رمضان المبارک کے روزے رکھے ایمان کے ساتھ اجر و ثواب کے واسطے تو اس کے اگلے گناہ معاف کر دیئے جائیں گے۔


٭٭ محمد بن سلمہ، ابن قاسم، مالک، ابن شہاب، حمید بن عبدالرحمن، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص رمضان المبارک کی راتوں میں (اجر و ثواب کی نیت سے ) ایمان کے ساتھ کھڑا ہوا تو اس کے اگلے گناہ معاف کر دیئے جائیں گے۔


٭٭ محمد بن اسماعیل، عبداللہ بن محمد بن اسماء، حویریٰۃ، مالک، زہری، ابو سلمہ بن عبدالرحمن و حمید بن عبدالرحمن، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص رمضان المبارک کی راتوں میں ایمان کے ساتھ ثواب کے واسطے کھڑا ہو تو اس کے اگلے گناہ معاف کر دیئے جائیں گے۔ (اس جگہ مراد عبادت ہے )


٭٭ قتیبہ و محمد بن عبداللہ بن یزید، سفیان، زہری، ابو سلمہ، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص رمضان المبارک کی راتوں میں کھڑا ہو (یعنی عبادت کرے ) تو اس کے اگلے گناہ معاف کر دیئے جائیں گے۔ اور جو شخص (شب) قدر کی رات میں کھڑا ہو یعنی عبادت کرے ثواب اور ایمان کے ساتھ تو اس کے اگلے گناہ معاف کر دیئے جائیں گے۔


٭٭ قتیبہ ,سفیان، زہری، ابو سلمہ، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص رمضان المبارک کی راتوں میں کھڑا ہو (یعنی عبادت کرے ) تو اس کے اگلے گناہ معاف کر دیئے جائیں گے۔ اور جو شخص (شب) قدر کی رات میں کھڑا ہو یعنی عبادت کرے ثواب اور ایمان کے ساتھ تو اس کے اگلے گناہ معاف کر دیئے جائیں گے۔


٭٭ اسحاق بن ابراہیم، سفیان، زہری ابو سلمہ، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص رمضان المبارک کی راتوں میں کھڑا ہو (یعنی عبادت کرے ) تو اس کے اگلے گناہ معاف کر دیئے جائیں گے۔ اور جو شخص (شب) قدر کی رات میں کھڑا ہو یعنی عبادت کرے ثواب اور ایمان کے ساتھ تو اس کے اگلے گناہ معاف کر دیئے جائیں گے۔


٭٭ علی بن منذر، ابن فضیل، یحیی بن سعید، ابو سلمہ، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص رمضان المبارک کی راتوں میں کھڑا ہو (یعنی عبادت کرے ) تو اس کے اگلے گناہ معاف کر دیئے جائیں گے۔ اور جو شخص (شب) قدر کی رات میں کھڑا ہو یعنی عبادت کرے ثواب اور ایمان کے ساتھ تو اس کے اگلے گناہ معاف کر دیئے جائیں گے۔

زیر نظر حدیث شریف میں حضرت ابن ابی کثیر اور نضر بن شیبان پر راویوں کا اختلاف

محمد بن عبدالاعلی، محمد بن ہشام، ابو اشعث، خالد، ہشام، یحیی بن ابی کثیر، ابو سلمہ بن عبدالرحمن، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص رمضان المبارک کی راتوں میں کھڑا ہو (یعنی عبادت کرے ) تو اس کے اگلے گناہ معاف کر دیئے جائیں گے۔ اور جو شخص (شب) قدر کی رات میں کھڑا ہو یعنی عبادت کرے ثواب اور ایمان کے ساتھ تو اس کے اگلے گناہ معاف کر دیئے جائیں گے۔


٭٭ محمود بن خالد، مروان، معاویہ بن سلام، یحیی بن ابو کثیر، ابو سلمہ، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص روزے رکھے اور جو شخص کھڑا ہو عبادت کرے ماہ رمضان میں تو اس کے اگلے گناہ معاف کر دیئے جائیں گے۔


٭٭ اسحاق بن ابراہیم، فضل بن دکین، نصر بن علی، نضر بن شیبان رضی اللہ عنہ سے روایت ہے کہ انہوں نے حضرت ابو سلمہ بن عبدالرحمن سے ایک دن ملاقات فرمائی اور ان سے کہا کہ تم لوگ مجھ سے رمضان کی سب سے عمدہ فضیلت بیان کرو جو کہ تم نے سنی ہو۔ حضرت ابو سلمہ نے فرمایا کہ مجھ سے حضرت عبدالرحمن بن عوف نے حدیث شریف بیان فرمائی انہوں نے حضرت رسول کریم صلی اللہ علیہ و آلہ و سلم سے سنا کہ آپ صلی اللہ علیہ و آلہ و سلم نے رمضان المبارک کا تذکرہ فرمایا تو آپ صلی اللہ علیہ و آلہ و سلم نے اس ماہ کو تمام مہینوں پر فضیلت دی پھر ارشاد فرمایا کہ جو شخص ماہ رمضان میں ایمان کے ساتھ کھڑا ہو کر اجر و ثواب کے واسطے تو وہ شخص گناہوں سے اس طریقہ سے ایسا نکلے گا کہ جیسے اس دن کہ جس دن وہ شخص پیدا ہوا تھا۔ امام نسائی نے فرمایا کہ یہ روایت غلط ہے اور صحیح اس طریقہ سے ہے کہ حضرت ابو سلمہ نے حضرت ابو ہریرہ رضی اللہ سے سنا ہے۔


٭٭ اسحاق بن ابراہیم، نضر بن شمیل، قاسم بن فضل، نضر بن شیبان سے مروی دوسری روایت میں بھی اسی طریقہ سے ہے لیکن اس میں ہے جو شخص روزے رکھے اور ماہ رمضان میں کھڑا ہو ایمان کے ساتھ اجر و ثواب کیلئے۔


٭٭ محمد بن عبداللہ بن مبارک، ابو ہشام، قاسم بن فضل، نضر بن شیبان رضی اللہ عنہ سے روایت ہے کہ میں نے حضرت ابو سلمہ بن عبدالرحمن سے عرض کیا کہ مجھ سے اس طریقہ کی کوئی روایت اور حدیث بیان کرو جو کہ تم نے اپنے والد صاحب سے سنی ہو اور تمہارے والد نے رسول کریم صلی اللہ علیہ و آلہ و سلم سے سنی ہو اور درمیان میں کوئی دورا واسطہ نہ ہو یہ سن کر انہوں نے جواب دیا کہ مجھ سے حدیث شریف میرے والد ماجد نے بیان فرمائی کہ رسول کریم صلی اللہ علیہ و آلہ و سلم نے ارشاد فرمایا بلاشبہ خداوند قدوس نے روزے فرض قرار دئیے ہیں اور سنت (موکدہ) ہے اس میں کھڑا ہونا (تراویح ادا کرنا) کہ جو شخص رمضان المبارک میں روزے رکھے اور راتوں کو کھڑا ہو تو وہ شخص گناہوں سے اس طریقہ سے پاک ہو جائے گا جس طرح سے اس کی والدہ نے اسی دن اس کی ولادت کی ہو۔

روزوں کی فضیلت

ہلال بن العلاء، وہ اپنے والد سے ، عبید اللہ، زید، ابو اسحاق ، عبداللہ بن حارث، علی رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا خداوند قدوس فرماتا ہے کہ روزہ خاص میرے ہی واسطے ہے اور میں ہی اس کا بدلہ دوں گا اور روزہ دار کو دو خوشیاں ہیں۔ ایک خوشی وہ ہے کہ جس وقت وہ روزہ افطار کرتا ہے اور دوسری خوشی وہ ہے کہ جس وقت وہ اپنے پروردگار سے ملاقات کرے گا اور اس ذات کی قسم جس کے قبضہ میں میری جان ہے البتہ روزہ دار کے منہ کی بدبو خداوند قدوس کو بہت محبوب ہے (بنسبت) مشک کی خوشبو سے۔


٭٭ محمد بن بشار، محمد، شعبۃ، ابو اسحاق ، ابو احوص، عبداللہ بن مسعود رضی اللہ عنہ سے روایت ہے کہ خداوند قدوس فرماتا ہے کہ روزہ خاص میرے ہی واسطے ہے اور میں ہی اس کا بدلہ دوں گا اور روزہ دار کو دو خوشیاں ہیں۔ ایک خوشی وہ ہے کہ جس وقت وہ روزہ افطار کرتا ہے اور دوسری خوشی وہ ہے کہ جس وقت وہ اپنے پروردگار سے ملاقات کرے گا اور اس ذات کی قسم جس کے قبضہ میں میری جان ہے البتہ روزہ دار کے منہ کی بدبو خداوند قدوس کو بہت محبوب ہے (بنسبت) مشک کی خوشبو سے۔

زیر نظر حدیث شریف میں حضرت ابو صالح پر راویوں کے اختلاف کا تذکرہ

علی بن حرب، محمد بن فضیل، ابو سنان ضرار بن مرۃ، ابو صالح، ابو سعید رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا کہ ارشاد خداوندی ہے روزہ صرف میرے واسطے ہی مخصوص ہے دوسرے کے واسطے نہیں اور خداوند قدوس نے فرمایا میں ہی اس کا بدلہ دوں گا اور روزہ دار کو دو خوشیاں ہوتی ہیں۔ ایک خوشی تو اس وقت کہ جس وقت وہ روزہ کھولتا ہے اور دوسری خوشی اس وقت ہو گی کہ جس وقت وہ اپنے پروردگار سے ملاقات کرے گا اس ذات کی قسم کہ جس کے قبضہ میں میری جان ہے البتہ روزہ دار کے منہ کی بدبو خداوند قدوس کو زیادہ پسندیدہ ہے مشک (اور عنبر) کی خوشبو سے۔


٭٭ سلیمان بن داؤد، ابن وہب، عمرو، منذر بن عبید، ابو صالح سمان، ابو ہریرہ رضی اللہ عنہ سے مروی ہے کہ خداوند قدوس فرماتا ہے کہ روزہ خاص میرے ہی واسطے ہے اور میں ہی اس کا بدلہ دوں گا اور روزہ دار کو دو خوشیاں ہیں۔ ایک خوشی وہ ہے کہ جس وقت وہ روزہ افطار کرتا ہے اور دوسری خوشی وہ ہے کہ جس وقت وہ اپنے پروردگار سے ملاقات کرے گا اور اس ذات کی قسم جس کے قبضہ میں میری جان ہے البتہ روزہ دار کے منہ کی بدبو خداوند قدوس کو بہت محبوب ہے (بنسبت) مشک کی خوشبو سے۔


٭٭ اسحاق بن ابراہیم، جریر، اعمش، ابو صالح، ابو ہریرہ رضی اللہ عنہ سے روایت ہے کہ ارشاد خداوندی ہے جو شخص نیک کام کرتا ہے اس کی دس نیکیاں لکھ دی جاتی ہیں سات سو نیکی تک اور خداوند قدوس نے ارشاد فرمایا۔ بس روزہ میرے واسطے ہی مخصوص ہے اور میں اس کا بدلہ دوں گا اور میرا بندہ اپنی خواہش اور کھانے کو چھوڑتا ہے اور روزہ ڈھال ہے جس طریقہ سے کہ جنگ میں ڈھال انسان کو زخموں سے محفوظ رکھتی ہے اسی طرح روزہ روزہ دار کو شیطانی حملوں سے روکتا ہے اور محفوظ کر دیتا ہے اور روزہ دار کو دو خوشیاں ہیں ایک تو روزہ کھولتے وقت اور دوسری خداوند قدوس سے ملاقات کے وقت البتہ روزہ دار کے منہ کی بدبو خداوند قدوس کو مشک سے زیادہ محبوب ہے۔

جو شخص اللہ عزوجل کی راہ میں ایک روزہ رکھے اور اس سے متعلق حدیث میں سہیل بن ابی صالح پر اختلاف

یونس بن عبدالاعلی، انس، سہیل بن ابو صالح، وہ اپنے والد سے ، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص راہ خدا میں ایک دن روزہ رکھے (یعنی بغیر جہاد میں یا حج کے سفر میں روزہ رکھے ) تو خداوند قدوس اس شخص کو روزہ کی وجہ سے ستر سال کے فاصلہ پر کر دے گا۔


٭٭ داؤد بن سلیمان بن حفص، ابو معاویہ ضریر، سہیل، مقبری ابو سعید خدری رضی اللہ عنہ سے مروی ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص راہ خدا میں ایک دن روزہ رکھے (یعنی بغیر جہاد میں یا حج کے سفر میں روزہ رکھے ) تو خداوند قدوس اس شخص کو روزہ کی وجہ سے ستر سال کے فاصلہ پر کر دے گا۔


٭٭ ابراہیم بن یعقوب، ابن ابی مریم، سعید بن عبدالرحمن، سہیل، اپنے والد سے ، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص راہ خدا میں ایک دن روزہ رکھے (یعنی بغیر جہاد میں یا حج کے سفر میں روزہ رکھے ) تو خداوند قدوس اس شخص کو روزہ کی وجہ سے ستر سال کے فاصلہ پر کر دے گا۔


٭٭ محمد بن بشار، محمد، شعبہ، سہیل، صفوان، ابو سعید رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص راہ خدا میں ایک دن روزہ رکھے (یعنی بغیر جہاد میں یا حج کے سفر میں روزہ رکھے ) تو خداوند قدوس اس شخص کو روزہ کی وجہ سے ستر سال کے فاصلہ پر کر دے گا۔


٭٭ محمد بن عبداللہ بن عبدالحکیم، شعیب، ابن الہاد، سہیل، ابن ابی عیاش، ابو سعید رضی اللہ عنہ سے روایت ہے کہ انہوں نے حضرت رسول کریم صلی اللہ علیہ و آلہ و سلم کو یہ ارشاد فرماتے ہوئے سنا کہ شخص راہ خدا میں ایک دن روزہ رکھے (یعنی بغیر جہاد میں یا حج کے سفر میں روزہ رکھے ) تو خداوند قدوس اس شخص کو روزہ کی وجہ سے ستر سال کے فاصلہ پر کر دے گا۔


٭٭ حسن بن قزعہ، حمید بن اسود، سہیل، نعمان بن ابی عیاش رضی اللہ عنہ فرماتے ہیں کی میں ابو سعید خدری رضی اللہ عنہ سے سنا کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص راہ خدا میں ایک دن روزہ رکھے (یعنی بغیر جہاد میں یا حج کے سفر میں روزہ رکھے ) تو خداوند قدوس اس شخص کو روزہ کی وجہ سے ستر سال کے فاصلہ پر کر دے گا۔

زیر نظر حدیث شریف میں حضرت سفیان ثوری پر راویوں کا اختلاف

مومل بن اہاب، عبدالرزاق، ابن جریج، یحیی بن سعید و سہیل بن ابی صالح، انہوں نے نعمان بن ابی عیاش سے سنا وہ فرماتے ہیں میں نے ابو سعید خدری سے سنا وہ فرماتے ہیں کہ میں نے حضرت رسول کریم صلی اللہ علیہ و آلہ و سلم کو یہ ارشاد فرماتے ہوئے سنا کہ جو شخص راہ خدا میں ایک دن روزہ رکھے (یعنی بغیر جہاد میں یا حج کے سفر میں روزہ رکھے ) تو خداوند قدوس اس شخص کو روزہ کی وجہ سے ستر سال کے فاصلہ پر کر دے گا۔


٭٭ عبد اللہ بن منیر نیسابوری، یزید عدنی، سفیان، سہیل بن ابی صالح، نعمان بن ابی عیاش، ابو سعید رضی اللہ عنہ وہ فرماتے ہیں کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص راہ خدا میں ایک دن روزہ رکھے (یعنی بغیر جہاد میں یا حج کے سفر میں روزہ رکھے ) تو خداوند قدوس اس شخص کو روزہ کی وجہ سے ستر سال کے فاصلہ پر کر دے گا۔


٭٭ احمد بن حرب، قاسم، سفیان، سہیل بن ابی صالح، نعمان بن ابی عیاش، ابو سعید خدری رضی اللہ عنہ نبی صلی اللہ علیہ و سلم سے روایت نقل کرتے ہیں کہ فرمایا جس نے خدا کی راہ میں ایک دن روزہ رکھا تو اللہ تعالیٰ اس شخص کو روزہ کی وجہ سے جہنم سے ستر سال کے فاصلے پر کر دے گا۔


٭٭ عبد اللہ بن احمد بن محمد بن حنبل، ابن نمیر، سفیان بن ابی عیاش، ابو سعید خدری رضی اللہ عنہ سے روایت ہے کہ نبی صلی اللہ علیہ و سلم نے فرمایا جس نے اللہ کی راہ میں ایک دن روزہ رکھا ابو ہریرہ رضی اللہ عنہ الفاظ احادیث میں معمولی سا اختلاف ہے لیکن ترجمہ اور مفہوم حدیث گزشتہ احادیث کے مطابق ہے۔


٭٭ محمود بن خالد، محمد بن شعیب، یحیی بن حارث، قاسم ابو عبدالرحمن، عقبہ بن عامر رضی اللہ عنہ نبی صلی اللہ علیہ و سلم سے روایت کرتے ہیں فرمایا کہ جس شخص نے اللہ کی راہ میں ایک دن روزہ رکھا تو اللہ تعالیٰ اس کو جہنم سے سو سال کے فاصلے پر کر دے گا

بحالت سفر روزہ رکھنے کے مکروہ ہونے سے متعلق

اسحاق بن ابراہیم، سفیان، زہری، صفوان بن عبد اللہ، ام درداء، کعب بن عاصم رضی اللہ عنہ سے روایت ہے کہ میں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے کہ دوران سفر روزہ رکھنا نیک کام نہیں ہے۔


٭٭ ابراہیم بن یعقوب، محمد بن کثیر، اوزاعی، زہری، سعید بن مسیب، کعب بن عاصم رضی اللہ عنہ سے روایت ہے کہ میں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے کہ دوران سفر روزہ رکھنا نیک کام نہیں ہے۔ حضرت امام نسائی نے فرمایا کہ یہ روایت خطا ہے اور پہلی روایت درست ہے اور زیرنظر روایت میں حضرت ابن کثیر کا کسی دوسرے راوی نے ساتھ نہیں دیا۔

اس سے متعلق تذکرہ کہ جس وجہ سے آپ صلی اللہ علیہ و آلہ و سلم نے اس طریقہ سے ارشاد فرمایا اور حضرت جابر کی روایت میں محمد بن عبدالرحمن پر اختلاف

قتیبہ، بکر، عمارۃ بن غزیٰۃ، محمد بن عبدالرحمن، جابر بن عبداللہ بن عبداللہ رضی الہ عنہ سے روایت ہے کہ حضرت رسول کریم صلی اللہ علیہ و آلہ و سلم نے لوگوں کو دیکھا کہ وہ ایک شخص کے پاس ہجوم لگائے ہوئے ہیں آپ صلی اللہ علیہ و آلہ و سلم نے لوگوں سے دریافت کیا کہ کیا بات ہے لوگوں نے بتلایا کہ یہ شخص روزہ رکھنے کی وجہ سے پریشانی میں مبتلا ہے (واضح رہے کہ مذکورہ واقع حالت سفر کاہے ) آپ صلی اللہ علیہ و آلہ و سلم نے ارشاد فرمایا کہ سفر میں روزہ رکھنا نیک کام نہیں ہے۔


٭٭ شعیب بن شعیب بن اسحاق ، عبدالوہاب بن سعید، شعیب، اوزاعی، یحیی بن ابو کثیر، محمد بن عبدالرحمن، جابر بن عبداللہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم کا ایک شخص کے پاس سے گزر ہوا جو کہ ایک درخت کے سایہ میں تھا اور اس پر لوگ پانی ڈال رہے تھے۔ آپ صلی اللہ علیہ و آلہ و سلم نے دیکھ کر صحابہ کرام سے دریافت فرمایا کہ اس شخص کو کیا ہو گیا ہے ؟ لوگوں نے عرض کیا کہ یا رسول اللہ صلی اللہ علیہ و آلہ و سلم یہ شخص روزہ رکھے ہوئے ہے آپ صلی اللہ علیہ و آلہ و سلم نے ارشاد فرمایا کہ سفر میں روزہ رکھنا نیک کام نہیں ہے تم لوگ خداوند قدوس کی رخصت کو قبول کرو جو کہ اس نے تم لوگوں کو عطا فرمائی ہے۔

٭٭ محمود بن خالد، فریابی، اوزاعی، یحیی، محمد بن عبدالرحمن رضی اللہ عنہ بھی مذکورہ سند سے اس شخص سے اسی طرح کی حدیث نقل کرتے ہیں جس نے جابر سے سنی۔


زیر نظر حدیث میں حضرت علی بن مبارک کے اختلاف کا تذکرہ

اسحاق بن ابراہیم، وکیع، علی بن مبارک، یحیی بن ابو کثیر، محمد بن عبدالرحمن بن ثوبان، جابر بن عبداللہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم ایک دن ایک شخص کے پاس گزرے جو کہ ایک درخت کے سایہ میں تھا اور اس پر لوگ پانی ڈال رہے تھے۔ آپ صلی اللہ علیہ و آلہ و سلم نے ارشاد فرمایا اس شخص کو کیا ہو گیا ہے ؟ لوگوں نے عرض کیا یا رسول اللہ صلی اللہ علیہ و سلم! اس آدمی کا روزہ ہے۔ آپ صلی اللہ علیہ و آلہ و سلم نے ارشاد فرمایا سفر میں روزہ رکھنا کوئی نیک کام نہیں ہے۔ تم لوگ خداوند قدوس کی رخصت کو قبول کرو جو اس نے تم کو عطا فرمائی ہے۔


٭٭ محمد بن المثنی، عثمان بن عمر، علی بن المبارک، یحیی، محمد بن عبدالرحمن، جابر رضی اللہ عنہ اس حدیث کا ترجمہ سابقہ روایت کے مطابق ہے۔


٭٭ عمرو بن علی، یحیی بن سعید و خالد بن حارث، شعبۃ، محمد بن عبدالرحمن، محمد بن عمرو بن حسن، جابر بن عبداللہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ایک آدمی کو دیکھا کہ اس پر سایہ کیا گیا تھا۔ آپ صلی اللہ علیہ و آلہ و سلم نے ارشاد فرمایا سفر میں روزہ رکھنا کوئی نیک کام نہیں ہے۔


٭٭ محمد بن عبداللہ بن عبدالحکم، شعیب، لیث، ابن ہاد، جعفر بن محمد، وہ اپنے والد سے ، جابر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم جس سال فتح مکہ ہوئی تو آپ صلی اللہ علیہ و آلہ و سلم ماہ رمضان میں مکہ مکرمہ کی جانب روانہ ہوئے۔ تو آپ صلی اللہ علیہ و آلہ و سلم روزہ رکھتے رہے یہاں تک کہ آپ صلی اللہ علیہ و آلہ و سلم (وادی) کراع الغمیم پہنچ گئے اور لوگ بھی آپ صلی اللہ علیہ و آلہ و سلم کے ساتھ تھے۔ روزے رکھتے رہے آپ صلی اللہ علیہ و آلہ و سلم کو اس کی اطلاع ملی کہ روزہ رکھنا لوگوں کو دشواری اور تکلیف کا سبب بن گیا ہے۔ آپ صلی اللہ علیہ و آلہ و سلم نے ایک پیالہ پانی طلب فرمایا نماز عصر کے بعد اور پی لیا۔ لوگ دیکھ رہے تھے۔ اس پر بعض حضرات نے روزہ کھول ڈالا۔ آپ صلی اللہ علیہ و آلہ و سلم کو دیکھ کر اور بعض حضرات نے روزہ رکھا۔ جس وقت آپ صلی اللہ علیہ و آلہ و سلم کو یہ اطلاع ملی کہ بعض حضرات روزہ رکھے ہوئے ہیں آپ صلی اللہ علیہ و آلہ و سلم نے ارشاد فرمایا وہ گناہ گار ہیں۔


٭٭ ہارون بن عبداللہ و عبدالرحمن بن محمد بن سلام، ابو داؤد، سفیان، اوزاعی، یحیی، ابو سلمہ، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم کی خدمت میں کھانا پیش کیا گیا (مقام) مرالظہران میں۔ آپ صلی اللہ علیہ و آلہ و سلم نے حضرت ابو بکر صدیق رضی اللہ عنہ اور حضرت عمر رضی اللہ عنہ سے ارشاد فرمایا تم لوگ نزدیک آ جاؤ اور کھانا کھا لو۔ ان دونوں نے عرض کیا ہمارا تو روزہ ہے۔ آپ صلی اللہ علیہ و آلہ و سلم نے ارشاد فرمایا کہ تم لوگ اپنے ساتھیوں کی تیاری کرا دو اور تم لوگ ان دونوں (یعنی حضرت ابو بکر اور حضرت عمر رضی الہ عنہما) کا کام کرو کیونکہ ان کا روزہ ہے۔


٭٭ عمران بن یزید، محمد بن شعیب، اوزاعی، یحیی، ابو سلمہ رضی اللہ عنہ سے ہی حدیث شریف مسلسل روایت ہے کہ آپ صلی اللہ علیہ و آلہ و سلم صبح کا کھانا (سحری) نوش فرما رہے تھے مرالظہران نامی بستی میں جو مکہ مکرمہ اور مدینہ منورہ کے درمیان جگہ کا نام ہے۔ آپ صلی اللہ علیہ و آلہ و سلم کے ساتھ ابو بکر اور عمر رضی اللہ عنہما تھے۔ آپ صلی اللہ علیہ و آلہ و سلم نے ابو بکر اور عمر رضی اللہ عنہما سے ارشاد فرمایا تم دونوں میرے نزدیک آ جاؤ اور کھانا کھا لو۔ ان دونوں نے حضرات نے فرمایا ہمارا تو روزہ ہے۔ آپ صلی اللہ علیہ و آلہ و سلم نے فرمایا کہ تم لوگ ان دونوں دوستوں کی سواری تیار کرو اور ان کے حصہ کا کام کرو کیونکہ ان دونوں کا روزہ ہے۔


٭٭ محمد بن المثنی، عثمان بن عمر، علی ، یحیی، ابو سلمہ رضی اللہ عنہ ترجمہ گزشتہ حدیث کے مطابق ہے۔

مسافر کے واسطے روزہ کے معاف ہونے سے متعلق

عبدہ بن عبدالرحیم، محمد بن شعیب، اوزاعی، یحیی، ابو سلمہ، عمرو بن امیٰۃ رضی اللہ عنہ سے روایت ہے کہ میں ایک روز خدمت نبوی صلی اللہ علیہ و آلہ و سلم میں حاضر ہوا تو آپ صلی اللہ علیہ و آلہ و سلم نے ارشاد فرمایا تم صبح کے کھانے کے واسطے ٹھہر جاؤ۔ میں نے کہا کہ میرا تو روزہ ہے یہ بات سن کر آپ صلی اللہ علیہ و آلہ و سلم نے ارشاد فرمایا کہ تم میرے پاس آ جاؤ میں تم کو مسافر کا حکم بتلاتا ہوں خداوند قدوس نے (مسافر کے لیے ) روزہ اور آدھی نماز معاف کر دی ہے۔


٭٭ عمرو بن عثمان، ولید ، الاوزاعی، یحیی بن ابو کثیر، ابو قلابۃ، جعفر بن عمرو، امیۃ ضمری، ابیہ، ترجمہ گزشتہ حدیث کے مطابق ہے۔


٭٭ اسحاق بن منصور، ابو مغیرۃ، اوزاعی، یحیی، ابو قلابۃ، ابو مہاجر، ابو امیٰۃ ضمری رضی اللہ عنہ ترجمہ سابقہ حدیث کے مطابق ہے۔ لیکن اس روایت میں اس قدر اضافہ ہے کہ میں سفر میں حاضر ہوا اور رسول کریم صلی اللہ علیہ و آلہ و سلم کو میں نے سلام کیا جس وقت میں چلنے لگا تو آپ صلی اللہ علیہ و آلہ و سلم نے ارشاد فرمایا تم کھانے کے واسطے ٹھہر جاؤ۔ آخر تک۔


٭٭ احمد بن سلیمان، موسیٰ بن مروان، محمد بن حرب، الاوزاعی، یحیی، ابو قلابۃ، ابو المہاجر، ابو امیۃ یعنی الضمری رضی اللہ عنہ سابق کے مطابق ہے۔


٭٭ شعیب بن شعیب بن اسحاق، عبد الوہاب، شعیب، الاوزاعی، یحیی، ابو قلابۃ ابجرمی، ابا ایمۃ الضمری رضی اللہ عنہ ترجمہ سابقہ حدیث کے مطابق ہے۔

زیر نظر حدیث شریف میں حضرت معاویہ بن سلام اور حضرت علی بن مبارک پر اختلاف

محمد بن عبید اللہ بن یزید بن ابراہیم الحرانی، عثمان، معاویۃ، یحیی بن ابو کثیر، ابو قلابہ، ابو امیۃ الضمری رضی اللہ عنہ اس حدیث کا ترجمہ بھی سابقہ حدیث جیسا ہے۔


٭٭ محمد بن المثنی، عثمان بن عمر، علی، یحیی، ابو قلابۃ، ابو امیۃ رضی اللہ عنہ ترجمہ گزشتہ حدیث کے مطابق ہے۔


٭٭ عمر بن محمد بن حسن بن تل، وہ اپنے والد سے ، سفیان ثوری، ایوب، ابو قلابۃ، انس رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا بلاشبہ خداوند قدوس نے مسافر کو روزہ اور آدھی نماز کو معاف فرمایا ہے اور حاملہ عورت اور دودھ پلانے والی عورت کو بھی روزہ معاف فرما دیا ہے اور روزہ رکھنے سے نقصان کا اندیشہ ہو تو روزہ چھوڑ دیں بعد میں قضا کر لیں۔


٭٭ محمد بن حاتم، حبان، عبد اللہ، ابن عیینہ، ایوب رضی اللہ عنہ سے روایت ہے کہ انہوں نے ایک بوڑھے سے سنا جو کہ (قبیلہ) قشبیہ کا تھا۔ اس بوڑھے شخص نے اپنے چچا سے سنا ایوب نے نقل کیا کہ پہلے اس بوڑھے نے ہم سے حدیث نقل کی تھی پھر ہم نے اس کے اونٹوں میں اس کو دیکھا تو ابو قلابہ نے فرمایا کہ تم حدیث نقل کرو اس نے کہا کہ مجھ سے حدیث نقل کی میرے چچا نے کہ وہ اپنے اونٹوں کے ساتھ گیا تو رسول کریم صلی اللہ علیہ و آلہ و سلم تک پہنچ گیا۔ آپ صلی اللہ علیہ و آلہ و سلم اس وقت کھانا نوش فرما رہے تھے۔ آپ صلی اللہ علیہ و آلہ و سلم نے ارشاد فرمایا تم میرے نزدیک آ جاؤ اور کھانا کھالو۔ میں نے کہا میں روزہ دار ہوں۔ آپ صلی اللہ علیہ و آلہ و سلم نے فرمایا خداوند قدوس نے معاف فرما دیا ہے مسافر سے آدھی نماز اور روزہ اور اسی طریقہ سے حاملہ عورت اور دودھ پلانے والی خاتون سے بھی روزہ معاف فرما دیا ہے۔


٭٭ ابوبکر بن علی، سریج، اسماعیل ابن علیٰۃ، ایوب رضی اللہ عنہ سے روایت ہے کہ ابو قلابہ نے مجھ سے حدیث بیان کی پھر کہا کہ تم اس حدیث شریف کے بیان کرنے والے سے ملاقات کرو گے پھر مجھ سے اس کا نشان بتلایا میں نے اس سے ملاقات کی اس نے کہا کہ مجھ سے میرے ایک رشتہ دار نے نقل کیا کہ جس کو انس بن مالک رضی اللہ عنہ کہتے ہیں کہ میں رسول کریم صلی اللہ علیہ و آلہ و سلم کی خدمت اقدس میں اپنے اونٹ لے کر حاضر ہوا جس وقت میں آپ صلی اللہ علیہ و آلہ و سلم کی خدمت میں حاضر ہوا تو آپ صلی اللہ علیہ و آلہ و سلم اس وقت کھانا نوش فرما رہے تھے۔ آپ صلی اللہ علیہ و آلہ و سلم نے مجھ کو بلایا کھانا کھانے کے واسطے۔ میں نے عرض کیا میرا روزہ ہے۔ آپ صلی اللہ علیہ و آلہ و سلم نے فرمایا تم نزدیک آ جاؤ میں تم سے نقل کروں خداوند قدوس نے مسافر کو آدھی نماز اور روزہ معاف فرما دیا ہے۔


٭٭ سوید بن نصر، عبد اللہ، خالد، ابو قلابۃ رضی اللہ ایک شخص سے روایت نقل کرتے ہیں کہ میں رسول کریم صلی اللہ علیہ و آلہ و سلم کی خدمت میں ایک کام کے واسطے حاضر ہوا۔ آپ صلی اللہ علیہ و آلہ و سلم اس وقت صبح کا کھانا نوش فرما رہے تھے۔ آپ صلی اللہ علیہ و آلہ و سلم نے ارشاد فرمایا تم میرے پاس آ جاؤ آپ صلی اللہ علیہ و آلہ و سلم نے مجھے اپنے پاس بلایا۔ میں نے عرض کیا میرا تو روزہ ہے آپ صلی اللہ علیہ و آلہ و سلم نے ارشاد فرمایا تم اس طرف آ جاؤ۔ میں تم کو روزہ کا حکم بتلاؤں خداوند قدوس نے مسافر کو آدھی نماز اور روزہ معاف فرما دیا ہے۔ اس طریقہ سے حاملہ عورت اور دودھ پلانے والی خاتون کو بھی رخصت دی ہے (یعنی وہ روزہ بعد میں قضا کر لے اگر رمضان میں روزہ نہ رکھ سکے تو۔)۔


٭٭ سوید بن نصر، عبد اللہ، خالد الحذاء، ابو علاءبن شخیر، رجل، اس حدیث کا مضمون گزشتہ حدیث کے مطابق ہے۔


٭٭ قتیبہ، ابو عوانۃ، ابو بشر، ہانی بن شخیر، رجل سے روایت ہے انہوں نے ایک آدمی سے سنا کہ جو کہ قبیلہ بل حریش میں سے تھا۔ اس نے اپنے والد سے سنا میں ایک مرتبہ مسافر تھا اور میں خدمت نبوی صلی اللہ علیہ و آلہ و سلم میں حاضر ہوا اور میرا روزہ تھا۔ آپ صلی اللہ علیہ و آلہ و سلم کھانا پکا رہے تھے آپ صلی اللہ علیہ و آلہ و سلم نے ارشاد فرمایا تم بھی کھانے میں شرکت کر لو۔ میں نے عرض کیا کہ میرا تو روزہ ہے اس پر آپ صلی اللہ علیہ و آلہ و سلم نے ارشاد فرمایا کہ تم آ جاؤ۔ تم کو اس بات کا علم نہیں ہے خداوند قدوس نے مسافر کے واسطے معافی دے دی ہے۔ میں نے عرض کیا کہ کیا معافی بخشی ہے ؟ آپ صلی اللہ علیہ و آلہ و سلم نے ارشاد فرمایا روزہ اور آدھی نماز معاف کر دی ہے۔


٭٭ عبدالرحمن بن محمد بن سلام، ابو داؤد، ابو عوانۃ، ابو بشر، ہانی بن عبداللہ بن شخیر سے روایت ہے کہ اس نے قبیلہ حریش کے ایک شخص سے سنا اس شخص نے اپنے والد سے عرض کیا ہم لوگ سفر میں رہتے تھے جس وقت خداوند قدوس کو منظور ہوتا تو ہم لوگ حضرت رسول کریم صلی اللہ علیہ و آلہ و سلم کی خدمت اقدس میں حاضر ہوئے آپ صلی اللہ علیہ و آلہ و سلم اس وقت کھانا کھا رہے تھے آپ صلی اللہ علیہ و آلہ و سلم نے ارشاد فرمایا تم لوگ کھانے میں شرکت کرو۔ میں سے عرض کیا میں روزہ سے ہوں۔ آپ صلی اللہ علیہ و آلہ و سلم نے فرمایا میں تم کو روزہ کے متعلق بتلاتا ہوں کہ خداوند قدوس نے روزہ معاف فرما دیا ہے اور آدھی نماز معاف فرما دی ہے۔


٭٭ عبید اللہ بن عبدالکریم، سہل بن بکار، ابو عوانۃ، ابو بشر، ہانی بن عبداللہ بن شخیر، ابیہ، اس حدیث شریف کا ترجمہ گزشتہ حدیث کے مطابق ہے۔


٭٭ احمد بن سلیمان، عبید اللہ، اسرائیل، موسی، ابن ابو عائشہ صدیقہ، غیلان سے روایت ہے کہ میں ایک دن سفر میں ابو قلابہ کے ساتھ نکلا انہوں نے سامنے کھانا پیش کیا۔ میں نے کہا کہ میرا روزہ ہے۔ حضرت ابو قلابہ رضی اللہ عنہ نے فرمایا رسول کریم صلی اللہ علیہ و آلہ و سلم سفر کیلئے روانہ ہوئے آپ صلی اللہ علیہ و آلہ و سلم کی خدمت اقدس میں کھانا پیش کیا گیا۔ آپ صلی اللہ علیہ و آلہ و سلم نے اس شخص سے فرمایا کہ آ جاؤ اور کھانا کھا لو۔ اس شخص نے عرض کیا میں تو روزہ رکھے ہوئے ہوں۔ نبی صلی اللہ علیہ و آلہ و سلم نے فرمایا خداوند قدوس نے مسافر کو آدھی نماز اور روزہ معاف فرما دیا ہے تم آ جا اور کھانے میں شرکت کر لو۔ چنانچہ میں حاضر خدمت ہوا اور کھانے میں شریک ہوا۔

بحالت سفر روزہ نہ رکھنے کی فضیلت سے متعلق

اسحاق بن ابراہیم، ابو معاویہ، عاصم احول، مورق عجلی، انس بن مالک رضی اللہ عنہ سے روایت ہے کہ ہم لوگ رسول کریم صلی اللہ علیہ و آلہ و سلم کے ہمراہ سفر کی حالت میں تھے ہمارے میں سے بعض حضرات نے روزہ رکھا اور بعض حضرات نے افطار فرمایا یعنی روزہ نہیں رکھا ایک روز بہت گرمی تھی ہم لوگ ٹھہرے اور سایہ کئے ہوئے تھے کہ روزہ دار تھک کر گر گئے اور بغیر روزہ والے اٹھ گئے اور ہم نے اونٹوں کو پانی پلایا۔ رسول کریم صلی اللہ علیہ و آلہ و سلم نے فرمایا آج کے دن کا اجرو ثواب بغیر روزہ دار والے لوگوں کے حصہ میں آ گیا۔

دوران سفر روزہ رکھنا ایسا ہے کہ جس طریقہ سے مکان میں بغیر روزہ کے رہنا

محمد بن ابان بلخی، معن، ابن ابو ذنب، زہری، ابو سلمہ بن عبدالرحمن رضی اللہ عنہ نے بیان فرمایا کہ لوگ بیان کرتے تھے کہ دوران سفر روزہ رکھنا ایسا ہے کہ جس طریقہ سے گھر میں یعنی دوران قیام افطار کرنا (یعنی بغیر روزہ رہنا)۔


٭٭ محمد بن یحیی بن ایوب، حماد بن خیاط و ابو عامر ابن ابو ذنب، زہری، ابو سلمہ، عبدالرحمن بن عوف رضی اللہ عنہ نے بیان فرمایا کہ دوران سفر روزہ رکھنا ایسا ہی ہے کہ جس طریقہ سے حالت قیام میں۔ یعنی گھر میں افطار کرنا۔


٭٭ محمد بن یحیی بن ایوب، ابو معاویہ، ابن ابو ذنب، زہری، حمید بن عبدالرحمن بن عوف رضی اللہ عنہ نے بیان فرمایا کہ سفر کے دوران روزہ رکھنے والا شخص ایسا ہے کہ جسے حالت قیام میں افطاری کرنے والا۔

بحالت سفر روزہ رکھنے سے متعلق

محمد بن حاتم، سوید، عبد اللہ، شعبۃ، حکم، مقسم، ابن عباس رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم ماہ رمضان المبارک میں (سفر پر) روانہ ہوئے تو وہ روزہ سے رہے حتی کہ وہ مقام قدید جو کہ مدینہ سے سات منزل پر مکہ کی جانب واقع ہے پہنچے پھر ایک پیالہ دودھ کا آپ صلی اللہ علیہ و آلہ و سلم کے سامنے پیش ہوا جو کہ آپ صلی اللہ علیہ و آلہ و سلم اور صحابہ کرام نے پی لیا۔


٭٭ قاسم بن زکریا، سعید بن عمرو، عبشر، العلاء بن مسیب، حکم بن عتیبۃ، مجاہد، ابن عباس رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم جس وقت مدینہ منورہ سے روانہ ہوئے تو آپ صلی اللہ علیہ و آلہ و سلم نے روزہ رکھا یہاں تک کہ مقام قدید پہنچے اس کے بعد آپ صلی اللہ علیہ و آلہ و سلم نے روزہ افطار فرمایا یہاں تک کہ آپ صلی اللہ علیہ و آلہ و سلم مکہ مکرمہ میں داخل ہوئے۔


٭٭ زکریا بن یحیی، حسن بن عیسی، ابن مبارک، شعبۃ، حکم، مقسم، ابن عباس رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے بحالت سفر روزہ رکھا۔ یہاں تک کہ آپ صلی اللہ علیہ و آلہ و سلم (مقام) قدید میں تشریف لائے پھر ایک پیالہ دودھ کا طلب فرمایا آپ صلی اللہ علیہ و آلہ و سلم نے وہ دودھ پیا اور آپ صلی اللہ علیہ و آلہ و سلم کے صحابہ کرام نے دودھ پیا۔

راوی حدیث منصور کے اختلاف سے متعلق

اسماعیل بن مسعود، خالد، شعبۃ، منصور، مجاہد، ابن عباس رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم مکہ مکرمہ کی جانب روانہ ہوئے تو روزے رکھتے رہے۔ یہاں تک کہ مقام عسفان میں پہنچ گئے اور آپ صلی اللہ علیہ و آلہ و سلم نے وہاں پر ایک پیالہ منگوایا رمضان میں (دودھ پیا)۔ حضرت ابن عباس فرماتے تھے جس شخص کا دل چاہے وہ دوران سفر روزہ رکھے اور جس کا دل چاہے افطار کرے (یعنی روزہ نہ رکھے )۔


٭٭ محمد بن قدامۃ، جریر، منصور، مجاہد، طاؤس، ابن عباس رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے رمضان المبارک میں سفر شروع فرمایا تو آپ صلی اللہ علیہ و آلہ و سلم (دوران سفر) روزہ رکھتے رہے یہاں تک کہ مقام عسفان میں داخل ہو گئے پھر آپ صلی اللہ علیہ و آلہ و سلم نے ایک برتن منگوایا اور دن میں پانی پی لیا لوگ یہ دیکھتے رہے پھر روزہ نہیں رکھا۔


٭٭ حمید بن مسعدۃ، سفیان، عوام بن حوشب رضی اللہ عنہ سے روایت ہے کہ میں نے حضرت مجاہد سے عرض کیا کہ دوران سفر روزہ رکھنا کیسا ہے ؟ انہوں نے فرمایا حضرت رسول کریم صلی اللہ علیہ و آلہ و سلم روزہ رکھتے رہے اور افطار فرماتے رہے۔


٭٭ ہلال بن العلاء، حسین، زہیر، ابو اسحاق ، مجاہد رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ماہ رمضان المبارک میں روزے رکھے اور پھر دوران سفر روزہ افطار بھی فرمایا۔

حضرت حمزہ بن عمرو کی روایت میں حضرت سلیمان بن یسار کے متعلق راویوں کا اختلاف

محمد بن رافع، ازہر بن قاسم، ہشام، قتادۃ، سلیمان بن یسار، حمزٰۃ بن عمرو سلمی رضی اللہ عنہ سے روایت ہے کہ انہوں نے حضرت رسول کریم صلی اللہ علیہ و آلہ و سلم سے دریافت فرمایا دوران سفر روزہ رکھنا کیسا ہے ؟ تو آپ صلی اللہ علیہ و آلہ و سلم نے ارشاد فرمایا اگر تمہارا دل چاہے تو تم روزہ رکھ لو اور دل چاہے تو نہ رکھو۔


٭٭ قتیبہ، لیث، بکیر، سلیمان بن یسار، حمزہ بن عمرو نے بھی نبی صلی اللہ علیہ و سلم سے حدیث سابق کی مثل روایت کی ہے (کہ دوران سفر دل چاہے تو روزہ رکھو نہ چاہے تو نہ رکھو)


٭٭ سوید بن نصر، عبد اللہ، عبدالحمید بن جعفر، عمران بن ابی انس، سلیمان بن یسار، حمزہ رضی اللہ عنہ سے روایت ہے وہ فرماتے ہیں کہ میں نے نبی صلی اللہ علیہ و سلم سے سفر میں روزہ کے متعلق سوال کیا تو نبی صلی اللہ علیہ و سلم نے فرمایا کہ دوران سفر دل چاہے تو روزہ رکھو نہ چاہے تو نہ رکھو)


٭٭ محمد بن بشار، ابو بکر، عبدالحمید بن جعفر، عمران بن ابو انس، سلیمان بن یسار، حمزٰۃ بن عمرو رضی اللہ عنہ سے روایت ہے کہ میں عہد نبوی صلی اللہ علیہ و آلہ و سلم میں مسلسل روزے رکھا کرتا تھا۔ میں نے عرض کیا یا رسول اللہ صلی اللہ علیہ و آلہ و سلم کیا میں دوران سفر مسلسل روزے رکھا کروں ؟ آپ صلی اللہ علیہ و آلہ و سلم نے فرمایا تمہارا اگر دل چاہے تو تم روزہ رکھو اور دل چاہے تو تم افطار کرو (یعنی روزہ نہ رکھو۔)


٭٭ ربیع بن سلیمان، ابن وہب، عمرو بن حارث، لیث، بکیر، سلیمان بن یسار، حمزہ عمرواسلمی رضی اللہ عنہ سے روایت ہے کہ وہ فرماتے ہیں کی میں نے آپ صلی اللہ علیہ و آلہ و سلم سے عرض کیا یا رسول اللہ صلی اللہ علیہ و سلم میں سفر کی حالت میں روزہ رکھنے کی طاقت رکھتا ہوں اللہ آپ صلی اللہ علیہ و سلم نے فرمایا تمہارا اگر دل چاہے تو تم روزہ رکھو اور دل چاہے تو تم افطار کرو (یعنی روزہ نہ رکھو۔)


٭٭ ہارون بن عبد اللہ، محمد بن بکر، عبدالحمید بن جعفر، عمران بن ابو انس، ابو سلمہ بن عبدالرحمن، حمزٰۃ بن عمرو رضی اللہ عنہ دوران سفر روزہ رکھا کرتے تھے۔ انہوں نے حضرت رسول کریم صلی اللہ علیہ و آلہ و سلم سے دریافت کیا تو آپ صلی اللہ علیہ و آلہ و سلم نے ارشاد فرمایا اگر تمہارا دل چاہے تو تم (سفر میں ) روزہ رکھ لو اور دل چاہے تو نہ رکھو۔


٭٭ عمران بن بکار، احمد بن خالد، محمد، عمران بن ابو انس، سلیمان بن یسار و حنظلۃ بن علی، حمزٰۃ بن عمرو رضی اللہ عنہ نے رسول کریم صلی اللہ علیہ و آلہ و سلم سے عرض کیا میں اپنے اندر سفر میں یعنی خود میں روزہ رکھنے کی قوت محسوس کرتا ہوں کیا مجھ پر دوران سفر (روزہ رکھنے میں ) کسی قسم کا کوئی گناہ ہے ؟ آپ صلی اللہ علیہ و آلہ و سلم نے ارشاد فرمایا یہ ایک رخصت اور گنجائش ہے خداوند قدوس کی جانب سے پس جو شخص یہ رخصت حاصل کرے تو بہتر ہے اور جو شخص روزہ رکھنا چاہے تو اس کے ذمہ کسی قسم کا کوئی گناہ نہیں ہے۔


٭٭ عبید اللہ بن سعد بن ابراہیم، عمی، وہ اپنے والد سے ، ابن اسحاق ، عمران بن ابو انس، حنظلۃ بن علی، حمزٰۃ رضی اللہ عنہ سے روایت ہے کہ انہوں نے حضرت رسول کریم صلی اللہ علیہ و آلہ و سلم سے دریافت کیا کہ کیا میں دوران سفر روزہ رکھوں ؟ آپ صلی اللہ علیہ و آلہ و سلم نے فرمایا تمہارا دل چاہے تو تم روزہ رکھ لو اور اگر دل چاہے تو روزہ نہ رکھو۔


٭٭ عبید اللہ بن سعد، عمی، وہ اپنے والد سے ، ابن اسحاق ، عمران بن ابو انس، سلیمان بن یسار، ابو مراوح، حمزٰۃ بن عمرو رضی اللہ عنہ سے روایت ہے کہ انہوں نے حضرت رسول کریم صلی اللہ علیہ و آلہ و سلم سے دریافت کیا کہ میں مسلسل روزے رکھتا ہوں تو کیا میں دوران سفر بھی روزہ رکھوں ؟ آپ صلی اللہ علیہ و آلہ و سلم نے ارشاد فرمایا اگر تمہارا دل چاہے تو تم روزہ رکھ لو اور اگر دل چاہے تو روزہ نہ رکھو۔

حضرت حمزہ کی روایت میں حضرت عروہ پر اختلاف

ربیع بن سلیمان، ابن وہب، عمرو، اسود، عروٰۃ، ابو مراوح، حمزٰۃ بن عمرو، دوران سفر روزہ رکھا کرتے تھے۔ انہوں نے عرض کیا کہ میں اپنے اندر دوران سفر روزہ رکھنے کی طاقت و قوت رکھتا ہوں تو کیا مجھ پر کسی قسم کا کوئی گناہ ہے ؟ آپ صلی اللہ علیہ و آلہ و سلم نے ارشاد فرمایا یہ ایک رخصت و سہولت ہے خداوند قدوس کی طرف سے جو شخص یہ رخصت حاصل کرے تو بہتر ہے اور جو شخص روزہ رکھنا چاہے تو اس پر کسی قسم کا کوئی گناہ نہیں ہے۔


اس حدیث شریف میں حضرت ہشام بن عروہ پر اختلاف سے متعلق

محمد بن اسماعیل بن ابراہیم، محمد بن بشر، ہشام بن عروٰۃ، وہ اپنے والد سے ، حمزٰۃ بن عمرو اسلمی رضی اللہ عنہ سے روایت ہے کہ (وہ دوران سفر روزہ رکھا کرتے تھے ) انہوں نے حضرت رسول کریم صلی اللہ علیہ و آلہ و سلم سے دریافت فرمایا تو آپ صلی اللہ علیہ و آلہ و سلم نے ارشاد فرمایا اگر تمہارا دل چاہے تو تم روزہ رکھ لو اور اگر دل چاہے تو تم روزہ نہ رکھو۔


٭٭ علی بن حسن، عبدالرحیم رازی، ہشام، عروہ، عائشہ، حمزہ بن عمرو رضی اللہ عنہ سے روایت ہے کہ (وہ دوران سفر روزہ رکھا کرتے تھے ) انہوں نے حضرت رسول کریم صلی اللہ علیہ و آلہ و سلم سے دریافت فرمایا تو آپ صلی اللہ علیہ و آلہ و سلم نے ارشاد فرمایا اگر تمہارا دل چاہے تو تم روزہ رکھ لو اور اگر دل چاہے تو تم روزہ نہ رکھو۔


٭٭ محمد بن سلمہ، ابن قاسم، مالک، ہشام بن عروٰۃ، وہ اپنے والد سے ، عائشہ صدیقہ رضی اللہ عنہا سے روایت ہے کہ حضرت حمزہ رضی اللہ عنہ نے عرض کیا یا رسول اللہ صلی اللہ علیہ و سلم! میں دوران سفر روزہ رکھوں ؟ اور وہ بہت زیادہ روزے رکھتے تھے۔ حضرت رسول کریم صلی اللہ علیہ و آلہ و سلم نے فرمایا اگر تمہارا دل چاہے تو تم روزہ رکھ لو اور اگر دل چاہے تو تم روزہ نہ رکھو۔


٭٭ عمرو بن ہشام، محمد بن سلمہ، ابن عجلان، ہشا م، عروہ، عائشہ رضی اللہ عنہ سے روایت ہے کہ انہوں نے فرمایا حضرت حمزہ رضی اللہ عنہ نے جناب رسول اللہ صلی اللہ علیہ و سلم سے دریافت فرمایا تو آپ صلی اللہ علیہ و آلہ و سلم نے ارشاد فرمایا اگر تمہارا دل چاہے تو تم روزہ رکھ لو اور اگر دل چاہے تو تم روزہ نہ رکھو۔


٭٭ اسحاق بن ابراہیم، عبدہ بن سلیمان، ہشام بن عروہ، عائشہ رضی اللہ عنہا سے روایت ہے کہ انہوں نے فرمایا حضرت حمزہ رضی اللہ عنہ نے جناب رسول اللہ صلی اللہ علیہ و سلم سے دریافت فرمایا تو آپ صلی اللہ علیہ و آلہ و سلم نے ارشاد فرمایا اگر تمہارا دل چاہے تو تم روزہ رکھ لو اور اگر دل چاہے تو تم روزہ نہ رکھو۔

زیر نظر حدیث شریف میں حضرت ابو نضرہ پر اختلاف سے متعلق

یحیی بن حبیب بن عربی، حماد، سعید جریری، ابو نضرۃ، ابو سعید رضی اللہ عنہ سے روایت ہے کہ ہم لوگ ماہ رمضان المبارک میں حضرت نبی کریم صلی اللہ علیہ و آلہ و سلم کے ہمراہ سفر کیا کرتے تھے تو ہم میں سے کوئی روزہ رکھتا اور ہمارے میں سے کوئی شخص روزہ نہیں رکھتا تھا اور ایک دوسرے کو کوئی شخص کسی قسم کا عیب نہ لگاتا تھا۔


٭٭ سعید بن یعقوب طالقانی، عبداللہ واسطی، ابو سلمہ، ابو نضرہ، ابو سعید رضی اللہ عنہ سے روایت ہے کہ ہم لوگ ماہ رمضان المبارک میں حضرت نبی کریم صلی اللہ علیہ و آلہ و سلم کے ہمراہ سفر کیا کرتے تھے تو ہم میں سے کوئی روزہ رکھتا اور ہمارے میں سے کوئی شخص روزہ نہیں رکھتا تھا اور ایک دوسرے کو کوئی شخص کسی قسم کا عیب نہ لگاتا تھا۔


٭٭ ابوبکر بن علی، قواریری، بشر بن منصور، عاصم احول، ابو نضرۃ، جابر رضی اللہ عنہ سے روایت ہے کہ ہم لوگوں نے حضرت نبی کریم صلی اللہ علیہ و آلہ و سلم کے ہمراہ سفر کیا تو بعض حضرات نے ہمارے میں سے روزہ رکھا اور بعض نے روزہ نہیں رکھا۔


٭٭ ایوب بن محمد، مروان، عاصم، ابو نضرۃ منذر، ابو سعید و جابر بن عبداللہ رضی اللہ عنہ سے روایت ہے ان دونوں حضرات نے حضرت رسول کریم صلی اللہ علیہ و آلہ و سلم کے ہمراہ سفر کیا تو کوئی شخص روزہ رکھتا تھا اور کوئی شخص افطار کرتا اور کوئی شخص ایک دوسرے پر عیب نہ لگاتا۔

مسافر کے واسطے ماہ رمضان المبارک میں اس کا اختیار ہے کہ وہ کچھ دن روزہ رکھے اور کچھ دن نہ رکھے 

قتیبہ، سفیان، زہری، عبید اللہ بن عبد اللہ، ابن عباس رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم جس سال مکہ مکرمہ کی فتح ہوئی تو آپ صلی اللہ علیہ و آلہ و سلم (مدینہ منورہ سے ) باہر تشریف لائے روزے رکھتے ہوئے اور جس وقت مقام قدید پہنچے تو آپ صلی اللہ علیہ و آلہ و سلم نے روزہ افطار فرمایا۔

جو کوئی ماہ رمضان المبارک میں روزہ رکھے پھر وہ سفر کرے تو روزہ توڑ سکتا ہے 

محمد بن رافع، یحیی بن آدم، مفضل، منصور، مجاہد، طاؤس، ابن عباس رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے سفر شروع فرما کر روزہ رکھا جس وقت آپ صلی اللہ علیہ و آلہ و سلم مقام عسفان میں پہنچے تو آپ صلی اللہ علیہ و آلہ و سلم نے ایک برتن طلب فرمایا اور دن میں آپ صلی اللہ علیہ و آلہ و سلم نے پانی پیا اس واسطے تاکہ لوگ دیکھ لیں۔ پھر آپ صلی اللہ علیہ و آلہ و سلم نے روزہ نہیں رکھا۔ یہاں تک کہ مکہ مکرمہ میں رمضان میں داخل ہوئے۔ حضرت ابن عباس رضی اللہ عنہ نے فرمایا تو حضرت رسول کریم صلی اللہ علیہ و آلہ و سلم نے حالت سفر میں روزہ رکھا اور روزہ افطار کیا۔ جس کا دل چاہے روزہ رکھ لے اور جس شخص کا دل چاہے وہ روزہ افطار کرے یعنی نہ رکھے۔

حاملہ عورت اور دودھ پلانے والی عورت کو روزہ کی معافی سے متعلق احادیث

عمرو بن منصور، مسلم بن ابراہیم، وہیب بن خالد، عبداللہ بن سوادۃ قشیری، وہ اپنے والد سے ، انس بن مالک رضی اللہ عنہ سے روایت کہ وہ رسول کریم صلی اللہ علیہ و آلہ و سلم کی خدمت میں حاضر ہوئے آپ صلی اللہ علیہ و آلہ و سلم اس وقت دن کا کھانا تناول فرما رہے تھے۔ آپ صلی اللہ علیہ و آلہ و سلم نے ارشاد فرمایا آ جاؤ کھانا کھا لو۔ انس نے فرمایا میں روزہ دار ہوں۔ آپ صلی اللہ علیہ و آلہ و سلم نے ارشاد فرمایا خداوند قدوس نے مسافر کو روزہ معاف فرما دیا ہے اور آدھی نماز بھی معاف فرما دی ہے۔ اسی طریقہ سے حاملہ عورت اور دودھ پلانے والی عورت کو روزہ معاف کر دیا ہے۔

آیت کریمہ کی تفسیر کا بیان

قتیبہ، بکر، ابن مضر، عمرو بن حارث، بکیر، یزید، سلمہ بن اکوع رضی اللہ عنہ سے روایت ہے کہ جس وقت آیت کریمہ نازل ہوئی یعنی جو شخص رکھنے کی طاقت رکھتا ہو وہ شخص ایک مسکین کو کھانا دے اور اگر روزہ نے رکھنا چاہے تو وہ شخص فدیہ ادا کر دے۔ یہاں تک کہ اس کے بعد کی آیت کریمہ نازل ہوئی۔


٭٭ محمد بن اسماعیل بن ابراہیم، یزید، ورقاء، عمرو بن دینار، عطاء، ابن عباس رضی اللہ عنہ سے روایت ہے کہ آیت کریمہ کا مطلب یہ ہے جن حضرات کو روزہ رکھنے کی تکلیف ہے یعنی ان پر روزہ رکھنا فرض ہے ان کو ایک مسکین کو کھانا دینا چاہیے اگر کوئی شخص ایک دوسرے مسکین کو کھانا دے دے تو وہ اس کے واسطے بہتر ہے لیکن روزہ رکھنا بہتر ہے اور واضح رہے کہ یہ آیت کریمہ منسوخ نہیں ہے بلکہ اس شخص کے واسطے رخصت ہے جو کہ روزہ کی طاقت نہیں رکھتا۔ جس طرح کہ کمزور شخص جس کو کہ روزہ رکھنے سے نقصان کا اندیشہ ہے یا ایسا بیمار شخص جو کہ تندرست نہیں ہوتا بلکہ مسلسل بیمار رہتا ہے۔

حائضہ کیلئے روزہ نہ رکھنے کی اجازت

علی بن حجر، علی، ابن مسہر، سعید، قتادۃ، معاذٰۃ العدویہ رضی اللہ عنہا سے روایت ہے کہ ایک خاتون نے حضرت عائشہ صدیقہ رضی اللہ عنہا سے دریافت کیا کہ کیا حائضہ خاتون جس وقت وہ حیض سے پاک ہو جائے تو وہ خاتون نماز کی قضا کرے ؟ انہوں نے جواب دیا کہ تم تو حروری تو نہیں ہو (دراصل) عہد نبوی صلی اللہ علیہ و آلہ و سلم ہم خواتین کو حیض آیا کرتا تھا پھر ہم حیض سے پاک ہو جاتی تھی تو آپ صلی اللہ علیہ و آلہ و سلم ہم کو روزہ کے قضا کرنے کا حکم فرماتے اور نماز قضا کرنے کا حکم نہ فرماتے۔


٭٭ عمرو بن علی، یحیی، یحیی بن سعید، ابو سلمہ، عائشہ صدیقہ رضی اللہ عنہا سے روایت ہے رمضان المبارک کے روزے مجھ پر لازم ہوتے تو میں ان کی قضا نہیں کرتی تھی۔ یہاں تک کہ ماہ شعبان آ جاتا۔ (یعنی فوت شدہ روزے شعبان میں رکھتی تھی)۔

جس وقت کوئی خاتون حیض سے پاک ہو جائے یا سفر سے رمضان میں کوئی مسافر واپس آ جائے اور رمضان کا دن باقی ہو تو کیا کرنا چاہیے ؟

عبد اللہ بن احمد بن عبداللہ بن یونس ابو حصین، عبشر، حصین، شعبی، محمد بن صیفی رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے عاشورہ کے دن ارشاد فرمایا کیا تمہارے میں سے آج کے دن کسی شخص نے کچھ کھایا ہے ؟ لوگوں نے کہا ہمارے میں سے بعض حضرات نے روزہ رکھ لیا ہے اور بعض نے روزہ نہیں رکھا۔ آپ صلی اللہ علیہ و آلہ و سلم نے ارشاد فرمایا تم باقی دن مکمل کر لو (یعنی دن کے باقی حصہ میں اب تم کچھ نہ کھاؤ) اور یہ کہلوایا ان لوگوں کو جو کہ شہر کے کنارے رہتے ہیں یعنی قریب قریب گاؤں والوں کو کہ وہ دن پورا کریں باقی حصہ کا۔

اگر رات میں روزہ کی نیت نہیں کی تو کیا دن میں نفلی روزہ رکھنا درست ہے ؟

محمد بن مثنی، یحیی، یزید، سلمہ سے روایت ہے کہ حضرت رسول کریم صلی اللہ علیہ و آلہ و سلم نے ایک دن ایک شخص سے ارشاد فرمایا کہ تم عاشورہ کے دن یہ اعلان کر دو کہ جس شخص نے کھانا کھا لیا ہے وہ دن کا باقی حصہ کچھ نہ کھائے پیئے اور جس نے نہیں کھایا ہے تو وہ شخص روزہ رکھے۔

روزہ کی نیت اور سیدہ عائشہ صدیقہ کی حدیث میں طلحہ بن یحییٰ کے متعلق اختلاف

عمرو بن منصور، عاصم بن یوسف، ابو احوص، طلحہ بن یحیی بن طلحہ، مجاہد، عائشہ صدیقہ رضی اللہ عنہا سے روایت ہے کہ رسول کریم صلی اللہ علیہ و آلہ و سلم ایک دن میرے پاس تشریف لائے اور دریافت فرمایا کھانے کے واسطے کچھ موجود ہے ؟ میں نے عرض کیا نہیں۔ آپ صلی اللہ علیہ و آلہ و سلم نے ارشاد فرمایا میرا تو روزہ ہے پھر دوسرے روزہ تشریف لائے اور میرے پاس حصہ آیا تھا حیس کا۔ میں نے آپ صلی اللہ علیہ و آلہ و سلم کے واسطے وہ چھپا کر رکھا تھا۔ اس واسطے کہ آپ صلی اللہ علیہ و آلہ و سلم کو حیس پسند تھا۔ میں نے عرض کیا یا رسول اللہ صلی اللہ علیہ و سلم! میرے پاس حیس کا حصہ آیا ہے جو کہ میں نے آپ صلی اللہ علیہ و آلہ و سلم کے واسطے چھپا کر رکھا ہے۔ آپ صلی اللہ علیہ و آلہ و سلم نے ارشاد فرمایا تم وہ لے کر آؤ۔ میں نے روزہ رکھا تھا۔ پھر آپ صلی اللہ علیہ و آلہ و سلم نے وہ کھایا۔ اس کے بعد فرمایا نفلی روزہ کا ایسی مثال ہے جسے کوئی شخص اپنے مال میں سے (نفل) صدقہ نکالے اب اس کو اختیار ہے چاہے وہ صدقہ دے یا نہ دے۔


٭٭ ابوداؤد، یزید، شریک، طلحہ بن یحیی بن طلحہ، مجاہد، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم کی ایک مرتبہ میرے پاس تشریف آوری ہوئی اور آپ صلی اللہ علیہ و آلہ و سلم نے دریافت فرمایا کہ تمہارے پاس کچھ کھانے کے واسطے ہیں۔ میں نے عرض کیا کہ میرے پاس کچھ کھانے کے واسطے نہیں ہے۔ آپ صلی اللہ علیہ و آلہ و سلم نے ارشاد فرمایا میرا تو روزہ ہے پھر آپ صلی اللہ علیہ و آلہ و سلم میرے نزدیک دوسری مرتبہ تشریف لائے میرے پاس اس وقت حیس (پنیر) کا حصہ پہنچا تھا۔ میں اس کو لے کر حاضر ہوئی۔ آپ صلی اللہ علیہ و آلہ و سلم نے وہ حیس کھا لیا۔ مجھ کو اس پر تعجب ہوا اور عرض کیا یا رسول اللہ صلی اللہ علیہ و آلہ و سلم جیسا آپ صلی اللہ علیہ و آلہ و سلم پہلے تشریف لائے تھے تو آپ صلی اللہ علیہ و آلہ و سلم کا روزہ تھا لیکن آپ صلی اللہ علیہ و آلہ و سلم نے اب حیس کھا لیا ہے ؟ آپ صلی اللہ علیہ و آلہ و سلم نے ارشاد فرمایا ہاں ! اے عائشہ صدیقہ رضی اللہ عنھا۔ اے عائشہ صدیقہ رضی اللہ عنہا جو کوئی روزہ رکھے لیکن وہ روزہ ماہ رمضان کا نہ ہو اور نہ رمضان المبارک کی قضا کا روزہ ہو یا نفلی روزہ ہو تو اس کی ایسی مثال ہے کہ جیسے کسی شخص نے اپنے مال سے صدقہ نکالا اس کے بعد جس قدر چاہا سخاوت کر کے اس میں سے دے دیا اور جس قدر چاہا کنجوسی کر کے اس میں سے رکھ لیا


٭٭ عبد اللہ بن ہیثم، ابو بکر حنفی، سفیان، طلحہ بن یحیی، مجاہد، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم ہمارے پاس تشریف لائے اور دریافت فرماتے کہ تم لوگوں کے پاس کھانا موجود ہے ؟ ہم عرض کرتے کہ نہیں۔ پھر آپ صلی اللہ علیہ و آلہ و سلم فرماتے میں روزہ دار ہوں پھر ایک دن تشریف لائے تو ہم لوگوں کے پاس حیس آیا تھا۔ آپ صلی اللہ علیہ و آلہ و سلم نے ہم سے دریافت فرمایا کوئی چیز موجود ہے ؟ ہم نے کہا کہ حیس آیا ہوا ہے۔ آپ صلی اللہ علیہ و آلہ و سلم نے ارشاد فرمایا میں نے صبح کو روزے رکھنے کی نیت کر لی تھی پھر کھانا کھایا۔


٭٭ احمد بن حرب، قاسم، سفیان، طلحہ بن یحیی، عائشہ صدیقہ رضی اللہ عنہا سے روایت ہے کہ رسول کریم صلی اللہ علیہ و آلہ و سلم ایک دن میرے پاس تشریف لائے۔ ہم نے عرض کیا ہمارے پاس حیس کا حصہ آیا تھا ہم نے آپ صلی اللہ علیہ و آلہ و سلم کا حصہ رکھ لیا ہے۔ آپ صلی اللہ علیہ و آلہ و سلم نے فرمایا میں روزہ سے ہوں پھر روزہ توڑ ڈالا۔


٭٭ عمرو بن علی، یحیی، طلحہ بن یحیی، عائشہ صدیقہ بنت طلحہ، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم میرے پاس روزہ کی حالت میں تشریف لائے اور دریافت فرماتے کہ کچھ کھانے کے واسطے ہے ؟ ہم عرض کرتے کہ جی نہیں۔ آپ صلی اللہ علیہ و آلہ و سلم فرماتے کہ میں روزہ سے ہوں۔ پھر آپ صلی اللہ علیہ و آلہ و سلم اس بات کے ایک دن کے بعد تشریف لائے میں نے عرض کیا کہ ہمارے پاس (حیس کا) حصہ آیا ہے۔ آپ صلی اللہ علیہ و آلہ و سلم نے ارشاد فرمایا کیا چیز ہے۔ ہم نے کہا کہ حیس آیا ہے۔ آپ صلی اللہ علیہ و آلہ و سلم نے ارشاد فرمایا میں نے تو روزہ رکھا تھا پھر آپ صلی اللہ علیہ و آلہ و سلم نے وہ حیس تناول فرما لیا۔


٭٭ اسحاق بن ابراہیم، وکیع، طلحہ بن یحیی، عائشہ صدیقہ بنت طلحہ، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم ایک دن میرے پاس تشریف لائے اور دریافت فرمایا تمہارے پاس کچھ موجود ہے ؟ میں نے عرض کیا جی نہیں۔ آپ صلی اللہ علیہ و آلہ و سلم نے فرمایا میرا تو روزہ ہے۔


٭٭ ابوبکر بن علی، نصر بن علی، وہ اپنے والد سے ، قاسم بن معن، طلحہ بن یحیی، عائشہ صدیقہ بنت طلحہ و مجاہد، عائشہ صدیقہ رضی اللہ عنہا سے روایت ہے کہ ان کے پاس ایک دن حضرت رسول کریم صلی اللہ علیہ و آلہ و سلم تشریف لائے اور دریافت کیا کہ تمہارے پاس کھانے کے واسطے کچھ موجود ہے ؟ انہوں نے جواب دیا کہ نہیں۔ آپ صلی اللہ علیہ و آلہ و سلم نے فرمایا میرا تو روزہ ہے پھر ایک اور دن آپ صلی اللہ علیہ و آلہ و سلم تشریف لائے حضرت عائشہ صدیقہ رضی اللہ عنہا نے فرمایا کہ ہمارے پاس حیس کا تحفہ آیا ہے چنانچہ وہ حیس کا تحفہ منگایا گیا۔ آپ صلی اللہ علیہ و آلہ و سلم نے فرمایا میں نے تو صبح کو روزے کی نیت کی تھی پھر آپ صلی اللہ علیہ و آلہ و سلم نے اس (حیس) میں سے کچھ تناول فرما لیا۔


٭٭ عمرو بن یحیی بن حارث، معافی بن سلیما ن، قاسم، طلحہ بن یحیی، مجاہد و ام کلثوم نے بھی حضرت عائشہ صدیقہ رضی اللہ عنہا سے اسی قسم کی روایت نقل کی ہے۔


٭٭ صفوان بن عمرو، احمد بن خالد، اسرائیل، سماک بن حرب، رجل، عائشہ صدیقہ بنت طلحہ، عائشہ صدیقہ رضی اللہ عنہا سے روایت ہے ایک روز حضرت رسول کریم صلی اللہ علیہ و آلہ و سلم تشریف لائے اور آپ صلی اللہ علیہ و آلہ و سلم نے دریافت فرمایا کہ کیا تمہارے پاس کچھ کھانا موجود ہے ؟ میں نے عرض کیا نہیں۔ آپ صلی اللہ علیہ و آلہ و سلم نے فرمایا تو میں روزہ رکھ لیتا ہوں۔ پھر آپ صلی اللہ علیہ و آلہ و سلم ایک مرتبہ تشریف لائے تو میں نے عرض کیا کہ یا رسول اللہ صلی اللہ علیہ و آلہ و سلم ہمارے پاس حیس کا ایک حصہ ایک جگہ سے آیا ہے۔ آپ صلی اللہ علیہ و آلہ و سلم نے فرمایا تو میں وہ روزہ افطار کئے لیتا ہوں اور میں تو روزہ فرض اور لازم کر چکا تھا۔

حضرت حفصہ کی حدیث شریف میں راویوں کے اختلاف سے متعلق حدیث

قاسم بن زکریا بن دینار، سعید بن شرجیل، لیث، یحیی بن ایوب، عبداللہ بن ابو بکر، سالم بن عبد اللہ، عبداللہ بن عمر، حفصہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص روزہ کی نیت نہ کرے وقت فجر سے قبل تو اس کا روزہ نہیں ہو گا۔


٭٭ عبدالملک بن شعیب بن لیث بن سعد، یحیی بن ایوب، عبداللہ بن ابی بکر، ابن شہاب، سالم، عبد اللہ، حفصہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص روزہ کی نیت نہ کرے وقت فجر سے قبل تو اس کا روزہ نہیں ہو گا۔


٭٭ محمد بن عبداللہ بن حکم، اشہب، یحیی بن ایوب، عبداللہ بن ابی بکر بن محمد بن عمرو بن حزم ابن شہاب، سالم بن عبد اللہ، وہ اپنے والد سے ، حفصہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص روزہ کی نیت فجر نکلنے سے قبل کرے تو وہ شخص روزہ رکھ لے۔


٭٭ احمد بن الازہر، عبد الرزاق، ابن جریج، ابن شہاب، سالم، ابن عمر، حفصہ رضی اللہ عنہا اس حدیث کا ترجمہ سابقہ حدیث جیسا ہے۔


٭٭ محمد بن عبدالاعلی، معتمر، عبید اللہ، ابن شہاب، سالم، عبد اللہ، حفصہ رضی اللہ عنہا سے روایت ہے کہ جو شخص رات سے ہی روزہ کی نیت نہ کرے تو وہ شخص روزہ نے رکھے۔


٭٭ ربیع بن سلیمان، ابن وہب، یونس، ابن شہاب، حمزہ بن عبداللہ بن عمر، وہ اپنے والد سے ، حفصہ رضی اللہ عنہا سے روایت ہے کہ انہوں نے بیان فرمایا کہ جو شخص فجر نکلنے سے قبل نیت کرے تو اس کا روزہ نہیں ہے۔


٭٭ زکریا بن یحیی، حسن بن عیسی، ابن مبارک، معمر، زہری، حمزہ بن عبد اللہ، عبداللہ بن عمر، حفصہ رضی اللہ عنہا سے روایت ہے کہ انہوں نے بیان فرمایا کہ جو شخص فجر نکلنے سے قبل نیت کرے تو اس کا روزہ نہیں ہے۔


٭٭ محمد بن حاتم، حبان، عبد اللہ، سفیان بن عیینہ، معمر، الزہری، حمزۃ ابن عبداللہ بن عمر، ابیہ، حفصہ رضی اللہ عنہا اس حدیث کا ترجمہ گزشتہ روایت کے مطابق ہے۔


٭٭ اسحاق بن ابراہیم ، سفیان، الزہری، حمزۃبن عبداللہ بن عمر، حفصہ رضی اللہ عنہا اس حدیث کا ترجمہ گزشتہ حدیث کے مطابق ہے۔


٭٭ احمد بن حرب، سفیان، الزہری، حمزۃبن عبد اللہ، حفصہ رضی اللہ عنہا ترجمہ گزشتہ روایت کے مطابق ہے۔


٭٭ ترجمہ گزشتہ روایت کے مطابق ہے 


٭٭ ترجمہ گزشتہ روایت کے مطابق ہے۔


٭٭ حضرت عبداللہ بن عمر سے مذکورہ مضمون کے مطابق روایت منقول ہے۔

حضرت داؤد کے روزہ سے متعلق

قتیبہ، سفیان، عمرو بن دینار، عمرو بن اوس، عبداللہ بن عمرو بن عاص رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا تمام روزوں سے زیادہ خدا کو حضرت داؤد علیہ السلام کا روزہ پسند ہے۔ وہ ایک دن روزہ رکھتے اور ایک روز افطار فرماتے اور تمام نمازوں میں سے خداوند قدوس کو حضرت داؤد علیہ السلام کی نماز پسند ہے۔ وہ آدھی رات تک سویا کرتے تھے اور تہائی رات سے بیدار رہتے پھر وہ رات کے چھٹے حصہ میں سوتے تھے۔


٭٭ قاسم بن زکریا، عبید اللہ، یعقوب، جعفر، سعید، ابن عباس رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم ایام بیض میں افطار نہیں فرماتے تھے نہ سفر میں نہ حالت قیام میں۔


٭٭ محمد بن بشار، محمد، شعبۃ، ابو بشر، سعید بن جبیر، ابن عباس رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم روزے رکھتے تھے یہاں تک کہ ہم لوگ کہتے کہ آپ صلی اللہ علیہ و آلہ و سلم اب روزہ افطار نہیں فرمائیں گے یعنی روزہ نہیں چھوڑیں گے اور جب چھوڑتے تو ہم کہتے کہ اب آپ صلی اللہ علیہ و آلہ و سلم روزے نہیں رکھیں گے اور آپ صلی اللہ علیہ و آلہ و سلم نے کبھی ایک ماہ تک مسلسل روزے نہیں رکھے۔ علاوہ رمضان المبارک کے جس وقت سے وہ مدینہ منورہ میں آئے۔


٭٭ محمد بن نضر بن مساور مروزی، حماد، مروان، ابو لبابۃ، عائشہ صدیقہ رضی اللہ عنہا سے روایت ہے حضرت رسول کریم صلی اللہ علیہ و آلہ و سلم جب روزے رکھتے تو ہم لوگ کہتے تھے اب آپ صلی اللہ علیہ و آلہ و سلم افطار نہیں فرمائیں گے پھر آپ صلی اللہ علیہ و آلہ و سلم افطار فرماتے یہاں تک کہ ہم لوگ کہتے کہ اب آپ صلی اللہ علیہ و آلہ و سلم روزہ نہیں رکھیں گے۔


٭٭ اسماعیل بن مسعود، خالد، سعید، قتادۃ، زرارۃ بن اوفی، سعد بن ہشام، عائشہ صدیقہ رضی اللہ عنہا سے روایت ہے حضرت رسول کریم صلی اللہ علیہ و آلہ و سلم مجھ کو اس کا علم نہیں ہے کہ رسول کریم صلی اللہ علیہ و آلہ و سلم نے ایک ہی رات میں مکمل قرآن پاک تلاوت فرما لیا ہو یا تمام ہی رات صبح تک آپ صلی اللہ علیہ و آلہ و سلم نے عبادت فرمائی ہو یا کسی ماہ پورے کے پورے ماہ کے آپ صلی اللہ علیہ و آلہ و سلم نے روزے رکھے ہوں علاوہ رمضان المبارک کے۔


٭٭ قتیبہ، حماد، ایوب، عبداللہ بن شقیق رضی اللہ عنہ سے روایت ہے کہ میں نے حضرت عائشہ صدیقہ رضی اللہ عنہا سے دریافت کیا کہ حضرت رسول کریم صلی اللہ علیہ و آلہ و سلم کے روزے کے بارے میں تو انہوں نے فرمایا آپ صلی اللہ علیہ و آلہ و سلم روزہ رکھا کرتے تھے یہاں تک کہ ہم لوگ کہتے اب آپ صلی اللہ علیہ و آلہ و سلم روزے ہی رکھیں گے پھر افطار فرماتے یہاں تک کہ ہم لوگ کہتے کہ اب آپ صلی اللہ علیہ و آلہ و سلم افطار ہی فرمائیں گے اور حضرت رسول کریم صلی اللہ علیہ و آلہ و سلم جب سے مدینہ منورہ تشریف لائے ہیں (رمضان کے علاوہ) کبھی کسی ماہ کے پورے روزے نہیں رکھے۔


٭٭ ربیع بن سلیمان، ابن وہب، معاویہ بن صالح، عبداللہ بن ابو قیس، عائشہ صدیقہ رضی اللہ عنہا سے روایت ہے حضرت رسول کریم صلی اللہ علیہ و آلہ و سلم کو تمام مہینوں میں روزہ رکھنے کے واسطے شعبان کا مہینہ پسندیدہ تھا۔ بلکہ آپ صلی اللہ علیہ و آلہ و سلم اس ماہ کو ماہ رمضان المبارک کے ساتھ ملا دیا کرتے تھے۔


٭٭ ربیع بن سلیمان بن داؤد، ابن وہب، مالک و عمرو بن حارث، ابو نضر، ابو سلمہ، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم روزے رکھا کرتے تھے حتی کہ ہم لوگ یہ کہنے لگتے کہ اب آپ صلی اللہ علیہ و آلہ و سلم روزہ افطار نہ فرمائیں گے (یعنی روزے ہی رکھتے رہیں گے ) اور میں نے حضرت رسول کریم صلی اللہ علیہ و آلہ و سلم کو کسی مہینہ میں ماہ شعبان سے زیادہ روزے رکھتے نہیں دیکھا۔


٭٭ محمود بن غیلان، ابو داؤد، شعبۃ، منصور، سالم بن ابو جعد، ابو سلمہ، ام سلمہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم کبھی دو ماہ پے درپے اور مسلسل روزے نہ رکھتے علاوہ ماہ شعبان اور ماہ رمضان المبارک کے (یعنی ان دونوں مہینے کے آپ صلی اللہ علیہ و آلہ و سلم مسلسل روزے رکھتے تھے۔)


٭٭ محمد بن ولید، محمد، شعبۃ، توبۃ، محمد بن ابراہیم، ابو سلمہ، ام سلمہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم پورے سال کسی مہینہ کے روزے نہ رکھتے تھے علاوہ ماہ شعبان کے اور شعبان کے روزے کو آپ صلی اللہ علیہ و آلہ و سلم ماہ رمضان المبارک کے ساتھ شامل فرما دیتے۔


٭٭ عبید اللہ بن سعد بن ابراہیم، عمی، وہ اپنے والد سے ، ابن اسحاق ، محمد بن ابراہیم، ابو سلمہ، عائشہ صدیقہ رضی اللہ عنہا سے روایت ہے حضرت رسول کریم صلی اللہ علیہ و آلہ و سلم کسی ماہ میں ماہ شعبان سے زیادہ روزے نہیں رکھتے تھے اور آپ صلی اللہ علیہ و آلہ و سلم پورے شعبان میں روزے رکھتے تھے یا ماہ شعبان کے زیادہ تر حصہ میں آپ صلی اللہ علیہ و آلہ و سلم روزے رکھتے۔


٭٭ عمرو بن ہشام، محمد بن سلمہ، عائشہ صدیقہ رضی اللہ عنہا سے روایت ہے حضرت رسول کریم صلی اللہ علیہ و آلہ و سلم ماہ شعبان کے روزے رکھتے لیکن کچھ دن روزے نہ رکھتے (یعنی افطار فرماتے )


٭٭ عمرو بن عثمان، بقیٰۃ، بحیر، خالد بن معدان، جبیر بن نفیر، عائشہ صدیقہ رضی اللہ عنہا سے روایت ہے حضرت رسول کریم صلی اللہ علیہ و آلہ و سلم پورے ماہ شعبان میں روزے رکھتے تھے۔


٭٭ عمرو بن علی، عبدالرحمن، ثابت بن قیس، ابو غصن شیخ، ابو سعید مقبری، اسامۃ بن زید رضی اللہ عنہا سے روایت ہے کہ انہوں نے بیان کیا کہ یا رسول اللہ صلی اللہ علیہ و آلہ و سلم میں آپ صلی اللہ علیہ و آلہ و سلم کو ماہ شعبان کے علاوہ کسی دوسرے ماہ میں اس طریقہ سے (یعنی پابندی سے ) روزہ رکھتا ہوا نہیں دیکھتا ہوں۔ آپ صلی اللہ علیہ و آلہ و سلم نے ارشاد فرمایا یہ مہینہ وہ مہینہ ہے کہ جس کی برکت (اور عظمت) سے لوگ غافل ہیں اور ماہ رجب اور ماہ رمضان کے درمیان یہ وہ مہینہ ہے کہ جس میں انسان کے اعمال خداوند قدوس کے پاس اٹھائے جاتے ہیں اور میری خواہش ہے کہ میرا عمل اس وقت پیش ہو جس وقت میرا روزہ ہو۔


٭٭ عمرو بن علی، عبدالرحمن، ثابت بن قیس ابو غصن شیخ، ابو سعید مقبری، اسامۃ بن زید رضی اللہ عنہ سے روایت ہے کہ میں نے عرض کیا کہ یا رسول اللہ صلی اللہ علیہ و آلہ و سلم آپ صلی اللہ علیہ و آلہ و سلم جب روزہ رکھتے ہیں تو اس قدر روزے رکھتے ہیں کہ آپ صلی اللہ علیہ و آلہ و سلم اب افطار نہیں فرمائیں گے اور جس وقت روزہ رکھنا چھوڑتے ہیں تو ایسا لگتا ہے کہ اب آپ صلی اللہ علیہ و آلہ و سلم کبھی روزہ نہیں رکھیں گے اور جس وقت آپ صلی اللہ علیہ و آلہ و سلم روزہ افطار فرماتے ہیں (یعنی روزہ رکھنا چھوڑ دیتے ہیں ) تو ایسا محسوس ہوتا ہے کہ آپ صلی اللہ علیہ و آلہ و سلم دو دن کے علاوہ روزہ نہیں رکھیں گے اور وہ دن اگر آپ صلی اللہ علیہ و آلہ و سلم کے روزوں کے درمیان میں آ جائیں تو بہتر ہے نہیں تو آپ صلی اللہ علیہ و آلہ و سلم ان دو دن میں بھی روزہ رکھ لیتے ہیں۔ یہ سن کر حضرت رسول کریم صلی اللہ علیہ و آلہ و سلم نے دریافت فرمایا وہ دن کون سے ہیں ؟ میں نے عرض کیا کہ وہ دن (کہ جن میں آپ صلی اللہ علیہ و آلہ و سلم روزہ ضرور رکھتے ہیں ) پیر اور جمعرات کے دن ہیں۔ پھر آپ صلی اللہ علیہ و آلہ و سلم نے مزید ارشاد فرمایا یہ وہ (مبارک) دن ہیں جن میں بندوں کے اعمال بارگاہ خداوندی میں پیش کیے جاتے ہیں میری خواہش ہے کہ جس وقت میرے اعمال بارگاہ خداوندی میں پیش ہوں تو میں اس وقت روزہ دار ہوں۔


٭٭ احمد بن سلیمان، زید بن حباب، ثابت بن قیس غفاری، ابو سعید مقبری، ابو ہریرہ، اسامۃ بن زید رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم برابر (مسلسل) روزے رکھا کرتے تھے لوگ کہتے اب افطار نہیں فرمائیں گے یعنی روزے ہی رکھتے رہیں گے لیکن پھر آپ صلی اللہ علیہ و آلہ و سلم افطار فرماتے تو لوگ کہتے کہ اب روزہ نہ رکھیں گے (یعنی افطار ہی فرماتے رہیں گے )۔


٭٭ عمرو بن عثمان، بقیٰۃ، بحیر، خالد بن معدان، جبیر بن نفیر، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم پیر اور جمعرات کے دن کے روزے کا (خاص) خیال فرماتے تھے۔


٭٭ عمرو بن علی، عبداللہ بن داؤد، ثور، خالد بن معدان، ربیعۃ الجرشی، عائشہ صدیقہ رضی اللہ عنہا اس حدیث کا ترجمہ سابقہ روایت کے مطابق ہے۔


٭٭ اسحاق بن ابراہیم ، عبید اللہ بن سعید، سفیان، ثور، خالد بن معدان، عائشہ صدیقہ رضی اللہ عنہا اس حدیث کا ترجمہ سابقہ حدیث جیسا ہے۔


٭٭ احمد بن سلیمان، ابو داؤد، سفیان، منصور، خالد بن سعد، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم پیر اور جمعرات کے دن کا (خاص طریقہ سے ) خیال فرمایا کرتے تھے۔


٭٭ اسحاق بن ابراہیم بن حبیب بن شہید، یحیی بن یمان، سفیان، عاصم، مسیب بن رافع، سواء خزاعی، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم پیر اور جمعرات کا روزہ رکھا کرتے تھے۔


٭٭ ابوبکر بن علی، ابو نصر تماد، حماد بن سلمہ، عاصم، سواء، ام سلمہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم ہر ماہ میں تین تین روزے رکھا کرتے تھے ایک تو ہفتہ میں پیر اور جمعرات کو اور دوسرے ہفتہ کے پیر کو (روزہ رکھتے تھے )

٭٭ زکریا بن یحیی، اسحاق ، نضرل حماد، عاصم بن ابو نجود، سواء، حفصہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم ہر ماہ کو پیر اور جمعرات کو روزہ رکھتے تھے پھر دوسرے ہفتہ کے پیر کو روزہ رکھتے تھے۔


٭٭ قاسم بن زکریا بن دینار، حسین، زائدۃ، عاصم، مسیب، حفصہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم جس وقت سوتے تھے تو آپ صلی اللہ علیہ و آلہ و سلم اپنی دائیں طرف کی ہتھیلی کو دائیں رخسار مبارک کے نیچے رکھتے تھے اور پیر اور جمعرات کو روزہ رکھتے تھے۔


٭٭ محمد بن علی بن حسن بن شقیق، ابو حمزٰۃ، عاصم، زر، عبداللہ بن مسعود رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم ہر ماہ میں شروع سے (یعنی مہینہ کی پہلی تاریخ سے ) تین روزے رکھا کرتے تھے اور آپ صلی اللہ علیہ و آلہ و سلم جمعہ کے روز کم افطار کرتے (یعنی جمعہ کے دن زیادہ تر روزہ رکھا کرتے تھے )


٭٭ زکریا بن یحیی، ابو کامل، ابو عوانۃ، عاصم بن بہدلۃ، رجل، اسود بن ہلال، ابو ہریرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے مجھ کو نماز چاشت کی دو رکعات پڑھنے کا حکم دیا اور ارشاد فرمایا تم لوگ اس وقت تک نہ سویا کرو کہ جس وقت تک نماز وتر نہ پڑھ لو اور آپ صلی اللہ علیہ و آلہ و سلم نے ہر ماہ تین روزے رکھنے کا حکم فرمایا۔


٭٭ قتیبہ، سفیان، عبید اللہ سے روایت ہے کہ ابن عباس رضی اللہ عنہ سے کسی نے دریافت کیا کہ عاشورہ کے روزے کے بارے میں کیا رائے ہے ؟ تو انہوں نے فرمایا کہ مجھ کو اس کا علم نہیں ہے کہ رسول کریم صلی اللہ علیہ و آلہ و سلم نے اس دن کے علاوہ کسی اور دن کا روزہ اور دنوں کے مقابلہ میں بہتر سمجھ کر رکا ہو یعنی رمضان المبارک اور عاشورہ کے دن کا۔


٭٭ قتیبہ، سفیان، زہری، حمید بن عبدالرحمن بن عوف رضی اللہ عنہ سے روایت ہے کہ میں نے حضرت معاویہ بن ابی سفیان رضی اللہ عنہ سے سنا کہ وہ عاشورہ کے دن (مسجد کے ) پر منبر تھے اس وقت میں نے ان سے سنا وہ فرمایا کرتے کہ اے اہل مدینہ! تم لوگوں کے علماء کہاں ہیں ؟ میں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم آج کے دن فرماتے تھے میں روزہ دار ہوں۔ جس کا دل چاہے وہ روزہ رکھ لے۔


٭٭ زکریا بن یحیی، شیبان، ابو عوانۃ، حر بن صیاح، ہنیدۃ بن خالد رضی اللہ عنہ سے روایت ہے کہ انہوں نے اپنی اہلیہ سے سنا انہوں نے کہا مجھے رسول کریم صلی اللہ علیہ و آلہ و سلم کی ایک زوجہ نے بیان فرمایا کہ آپ صلی اللہ علیہ و آلہ و سلم عاشورہ کے دن کا روزہ رکھا کرتے تھے اور آپ صلی اللہ علیہ و آلہ و سلم ماہ ذی الحجہ کے نو دن میں اور ہر ماہ کے تین دن میں ایک پہلے پیر اور دو جمعرات کو (روزہ رکھتے تھے )۔


٭٭ حاجب بن سلیمان، حارث بن عطیۃ، اوزاعی، عطاء بن ابو رباح، عبداللہ بن عمر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس شخص نے ہمیشہ روزہ رکھا تو اس شخص نے نہ تو روزہ رکھا اور نہ ہی افطار کیا۔


٭٭ عیسی بن مساور، ولید، اوزاعی، عطاء، عبد اللہ، محمد بن عبد اللہ، ولید، اوزاعی، عطاء، عبداللہ بن عمر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص ہمیشہ روزہ رکھے تو اس شخص نے نہ تو روزہ رکھا اور نہ ہی افطار کیا۔


٭٭ عباس بن ولید، وہ اپنے والد سے ، وازاعی، عطاء، ابن عمر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص ہمیشہ روزہ رکھے تو اس شخص نے نہ تو روزہ رکھا اور نہ ہی افطار کیا۔ (یعنی اس کا یہ عمل پسندیدہ نہیں ہے )۔


٭٭ اسمعیل بن یعقوب، محمد بن موسی، اوزاعی، عطاء، ابن عمر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص ہمیشہ روزہ رکھے تو اس شخص نے نہ تو روزہ رکھا اور نہ ہی افطار کیا۔ (یعنی اس کا یہ عمل پسندیدہ نہیں ہے )۔


٭٭ احمد بن ابراہیم بن محمد، ابن عائذ، یحیی، الاوزاعی، عطاء، عبداللہ بن عمرو بن العاص رضی اللہ عنہ سے بھی اسی قسم کی روایت مذکور ہے۔


٭٭ ابراہیم بن حسن، حجاج بن محمد، ابن جریج، عطاء، عبداللہ بن عمرو بن عاص رضی اللہ عنہ سے روایت ہے کہ رسول کریم صلی اللہ علیہ و آلہ و سلم کو اطلاع پہنچی کہ میں روزہ رکھتا ہوں پھر حدیث نقل فرمائی۔ عطاء راوی نے بیان کیا کہ مجھے یہ بات یاد اور محفوظ نہیں رہی لیکن اس قدر یاد ہے کہ اس طریقہ سے کہا جس شخص نے ہمیشہ روزے رکھے گویا اس شخص نے روزے رکھے ہی نہیں۔

ہمیشہ (بلا ناغہ) روزہ رکھنے کے ممنوع ہونے سے متعلق

علی بن حجر، اسماعیل، جریری، یزید بن عبداللہ بن شخیر، مطرف، عمران رضی اللہ عنہ سے روایت ہے کہ لوگوں نے عرض کیا یا رسول اللہ صلی اللہ علیہ و آلہ و سلم فلاں شخص کبھی دن میں افطار نہیں کرتا ہے آپ صلی اللہ علیہ و آلہ و سلم نے ارشاد فرمایا اس شخص نے نہ تو روزہ رکھا اور نہ افطار کیا۔


٭٭ عمرو بن ہشام، مخلد، اوزاعی، قتادۃ، مطرف بن عبداللہ بن شخیر رضی اللہ عنہ سے روایت ہے کہ انہوں نے حضرت رسول کریم صلی اللہ علیہ و آلہ و سلم سے سنا کہ آپ صلی اللہ علیہ و آلہ و سلم کے سامنے ایک آدمی کا تذکرہ ہوا جو کہ ہمیشہ روزہ رکھا کرتا تھا آپ صلی اللہ علیہ و آلہ و سلم نے فرمایا کہ نہ تو اس نے روزہ رکھا اور نہ ہی افطار کیا۔


٭٭ محمد بن مثنی، ابو داؤد، شعبۃ، قتادۃ، مطرف بن عبداللہ بن شخیر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ہمیشہ مستقل روزہ رکھنے سے متعلق ارشاد فرمایا نہ تو وہ روزہ ہے اور نہ وہ افطار ہے۔

زیر نظر حدیث شریف میں راوی غیلان پر اختلاف

ہارون بن عبد اللہ، حسن بن موسی، ابو ہلال، غیلان، ابن جریر، عبد اللہ، ابن معبد زمانی، ابو قتادۃ، عمر رضی اللہ عنہ سے روایت ہے کہ ہم لوگ رسول کریم صلی اللہ علیہ و آلہ و سلم کے ساتھ تھے ہمارا ایک شخص کے پاس سے گزر ہوا۔ لوگوں نے عرض کیا یا رسول اللہ صلی اللہ علیہ و سلم! یہ شخص اتنے زمانہ سے افطار نہیں کرتا۔ آپ صلی اللہ علیہ و آلہ و سلم نے ارشاد فرمایا نہ تو اس شخص نے روزہ رکھا اور نہ افطار کیا (یعنی ایسا شخص روزہ کے ثواب سے محروم ہے کیونکہ بھوک پیاس اس کی عادت بن گئی ہے )۔


٭٭ محمد بن بشار، محمد، شعبۃ، غیلان، عبداللہ بن معبد زمانی، ابو قتادۃ رضی اللہ عنہ سے روایت ہے کہ ایک آدمی نے حضرت رسول کریم صلی اللہ علیہ و آلہ و سلم سے دریافت کیا کہ آپ صلی اللہ علیہ و آلہ و سلم کس قدر روزہ رکھتے ہیں ؟ آپ صلی اللہ علیہ و آلہ و سلم اس سوال سے ناراض ہو گئے (کیونکہ اس شخص کا یہ سوال نامناسب اور بے موقع تھا) اس کو یہ سوال کرنا چاہیے تھا کہ مجھے کس قدر روزے رکھنا چاہیے تاکہ اس کی قوت کے مطابق آپ صلی اللہ علیہ و آلہ و سلم اس کو حکم شرح ارشاد فرماتے۔ حضرت عمر رضی اللہ عنہ نے آپ صلی اللہ علیہ و آلہ و سلم کا غصہ کم کرنے کے واسطے فرمایا ہم لوگ خداوند قدوس کے معبود برحق اور اسلام کے دین ہونے اور حضرت رسول کریم صلی اللہ علیہ و آلہ و سلم کے رسول ہونے پر رضامند ہیں۔ پھر آپ صلی اللہ علیہ و آلہ و سلم سے دریافت کیا گیا کہ ہمیشہ روزے رکھنا کیسا ہے ؟ آپ صلی اللہ علیہ و آلہ و سلم نے فرمایا جو شخص اس طریقہ سے کرے تو (گویا کہ) اس نے نہ تو روزہ رکھا اور نہ ہی افطار کیا۔

پے درپے روزے رکھنے سے متعلق حدیث

یحیی بن حبیب بن عربی، حماد، ہشام، وہ اپنے والد سے ، عائشہ صدیقہ رضی اللہ عنہا سے روایت ہے کہ حضرت حمزہ بن عمرو اسلمی رضی اللہ عنہ نے حضرت رسول کریم صلی اللہ علیہ و آلہ و سلم سے دریافت فرمایا میں ہمیشہ روزہ رکھتا ہوں کیا میں دوران سفر بھی روزہ رکھ لوں ؟ آپ صلی اللہ علیہ و آلہ و سلم نے ارشاد فرمایا اگر تمہارا دل چاہے تو تم روزہ رکھ لو اور تم چاہو تو افطار کر لو (یعنی روزہ نہ رکھو)

دو دن روزہ رکھنا اور ایک دن ناغہ کرنا

محمد بن بشار، عبدالرحمن، سفیان، اعمش، ابو عمار، عمرو بن شرجیل ایک صحابی سے نقل فرماتے ہیں کہ آنحضرت صلی اللہ علیہ و آلہ و سلم کے سامنے ایک آدمی کا ذکر کیا گیا جو کہ ہمیشہ روزہ دار رہا کرتا تھا۔ آپ صلی اللہ علیہ و آلہ و سلم نے فرمایا کہ اس سے افضل یہ تھا کہ وہ آدمی کبھی کچھ نہ کھاتا۔ اس پر لوگوں نے عرض کیا اگر وہ شخص دو دن روزے رکھے اور ایک دن روزہ چھوڑ دے ؟ آپ صلی اللہ علیہ و آلہ و سلم نے فرمایا یہ بھی زیادہ ہے۔ صحابہ نے عرض کیا اگر وہ شخص ایک دن روزہ چھوڑ دے ؟ تو آپ صلی اللہ علیہ و آلہ و سلم نے فرمایا یہ بھی زیادہ ہے پھر آپ صلی اللہ علیہ و آلہ و سلم نے ارشاد فرمایا میں تم کو اس قسم کا عمل نہ بتلا دوں کہ جس سے قلب کے وسوسے زائل ہو جائیں۔ وہ یہ ہر ماہ تین دن کے روزے رکھ لینا۔


٭٭ محمد بن علاء، ابو معاویہ، اعمش، ابو عمار، عمرو بن شرحبیل، اس حدیث شریف کا وہی ترجمہ ہے جو کہ مذکور ہوا اس حدیث میں ہے کہ ایک آدمی خدمت نبی صلی اللہ علیہ و سلم میں حاضر ہوا اور دریافت کیا کہ آپ کیا فرماتے ہیں اس شخص کے متعلق جو کہ ہمیشہ روزہ دار رہے۔


٭٭ قتیبہ، حماد، غیلان بن جریر، عبداللہ بن معبد زمانی، ابو قتادۃ رضی اللہ عنہ سے روایت ہے کہ حضرت عمر رضی اللہ عنہ نے عرض کیا یا رسول اللہ صلی اللہ علیہ و سلم ہمیشہ روزہ دار رہنا کیسا ہے ؟ آپ صلی اللہ علیہ و آلہ و سلم نے ارشاد فرمایا نہ تو وہ روزہ ہے اور نہ افطار ہے۔ پھر انہوں نے کہا یا رسول اللہ صلی اللہ علیہ و سلم! جو شخص دو دن روزہ رکھے اور ایک دن افطار کرے آپ صلی اللہ علیہ و آلہ و سلم نے فرمایا اس کی کون شخص طاقت رکھتا ہے پھر انہوں نے کہا جو شخص ایک روزہ رکھے اور ایک روز افطار کرے آپ صلی اللہ علیہ و آلہ و سلم نے فرمایا یہ داؤد علیہ السلام کا روزہ ہے۔ پھر انہوں نے فرمایا جو کوئی ایک دن روزہ رکھے اور دو دن افطار کرے ؟ آپ صلی اللہ علیہ و آلہ و سلم نے فرمایا میری خواہش ہے کہ اس قدر طاقت رکھوں پھر آپ صلی اللہ علیہ و آلہ و سلم نے فرمایا ہر ماہ میں تین روزے رکھنا اور رمضان کے روزے رکھنا ہمیشہ روزے رکھنے کے برابر ہیں۔

ایک دن روزہ رکھنا اور ایک دن افطار کرنا کیسا ہے ؟

احمد بن منیع، ہشیم، حصین و مغیرۃ، مجاہد، عبداللہ بن عمرو رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے فرمایا بہترین روزہ داؤد علیہ السلام کاہے کہ وہ ایک دن روزہ رکھتے اور ایک دن افطار فرماتے (یعنی روزہ نے رکھتے )


٭٭ محمد بن معمر، یحیی بن حماد، ابو عوانۃ، مغیرۃ، مجاہد، عبداللہ بن عمرو رضی اللہ عنہ سے روایت ہے کہ میرے والد نے میرا نکاح ایک اعلیٰ خاندان کی عورت سے کر دیا تو وہ اس خاتون کے پاس آئے اور اس کے شوہر کی حالت یعنی میری خیریت دریافت فرمائی۔ اس خاتون نے کہا کہ وہ بہت عمدہ آدمی ہے اس نے آج تک ہمارے بستر کو استعمال نہیں کیا اور نہ اس نے کبھی کھایا کہ اس کو اجابت کی ضرورت پیش آتی (مطلب یہ ہے کہ بہت زیادہ یکسو اور دنیا سے الگ قلندر شخص ہے ) جس وقت سے ہم لوگ اس کے پاس آئے ہیں۔ میرے والد صاحب نے اس کا تذکرہ حضرت رسول کریم صلی اللہ علیہ و آلہ و سلم سے فرمایا آپ صلی اللہ علیہ و آلہ و سلم نے ارشاد فرمایا اس شخص کو میرے پاس لے کر آؤ۔ میں اپنے والد کے ساتھ آپ صلی اللہ علیہ و آلہ و سلم کے پاس گیا آپ صلی اللہ علیہ و آلہ و سلم نے فرمایا ہر ہفتہ میں تم تین روزے رکھا کرو۔ میں نے عرض کیا مجھ کو اس سے زیادہ کی قوت ہے۔ آپ صلی اللہ علیہ و آلہ و سلم نے ارشاد فرمایا کہ تم دو روز روزے رکھا کرو اور ایک روز افطار کیا کرو۔ (یعنی روزے نے رکھا کرو) اس پر میں نے عرض کیا مجھ میں اس سے زیادہ کی قوت ہے۔ آپ صلی اللہ علیہ و آلہ و سلم نے فرمایا تو تمام روزوں سے زیادہ افضل روزے رکھ اور وہ داد علیہ السلام کے روزے ہیں۔ یعنی ایک دن روزہ اور ایک دن افطار کرو۔ (یعنی ایک دن روزہ چھوڑ دو)۔


٭٭ ابوحصین عبداللہ بن احمد بن عبداللہ بن یونس، عبشر، حصین، مجاہد، عبداللہ بن عمرو رضی اللہ عنہ سے روایت ہے کہ میرے والد نے میرا نکاح ایک عورت سے کر دیا پھر وہ اس کو دیکھنے کے واسطے تشریف لائے اور ان سے دریافت کیا کہ تمہارا شوہر کیسا ہے ؟ اس نے عرض کیا کیا خوب ہے وہ ایک اچھا انسان ہے کہ رات میں نہیں سوتا ہے اور نہ دن میں افطار کرتا ہے اس بات پر وہ مجھ سے لڑنے لگ گئے اور فرمانے لگے کہ تم نے ایک مسلم خاتون کو ایذاء پہنچائی ہے میں نے ان کی بات کا دھیان نہیں دیا کیونکہ میں اپنے اندر طاقت محسوس کرتا ہوں۔ یہ خبر حضرت رسول کریم صلی اللہ علیہ و آلہ و سلم تک پہنچ گئی۔ آپ صلی اللہ علیہ و آلہ و سلم نے فرمایا میں تو رات میں عبادت میں مشغول رہتا ہوں اور سوتا بھی ہوں روزہ بھی رکھتا ہوں افطار بھی کرتا ہوں تم بھی عبادت الہی میں مشغول رہو اور رات میں آرام کیا کرو اور روزہ رکھا کرو اور افطار کرتے رہو (یعنی روزہ چھوڑتے رہا کرو۔ آپ صلی اللہ علیہ و آلہ و سلم نے ارشاد فرمایا تم ہر ماہ میں تین روزے رکھا کرو۔ میں نے عرض کیا مجھ کو اس سے زیادہ قوت ہے۔ آپ صلی اللہ علیہ و آلہ و سلم نے ارشاد فرمایا تم حضرت داد علیہ السلام کا روزہ رکھو وہ ایک روز روزہ رکھتے اور ایک روز افطار کرتے تھے۔ میں نے عرض کیا کہ میرے اندر اس سے زیادہ قوت ہے۔ آپ صلی اللہ علیہ و آلہ و سلم نے ارشاد فرمایا تم حضرت داد علیہ السلام کا روزہ رکھو ایک دن روزہ اور ایک روز افطار (یعنی صوم دادی یہ ہے کہ ایک روز روزہ رکھو اور ایک روز ناغہ کرو) اس پر میں نے عرض کیا کہ میرے اندر اس سے زیادہ قوت ہے۔ آپ صلی اللہ علیہ و آلہ و سلم نے ارشاد فرمایا ایک ماہ میں مکمل قرآن کریم ختم کرو پھر آپ صلی اللہ علیہ و آلہ و سلم کم فرماتے فرماتے پندرہ روز تک پہنچ گئے اور میں وہی بات کہتا جاتا تھا کہ مجھ میں اس سے زیادہ قوت ہے۔


٭٭ یحیی بن درست، ابو اسماعیل، یحیی بن ابو کثیر، ابو سلمۃ، عبداللہ بن عمرو رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم میرے کمرہ میں تشریف لائے اور آپ صلی اللہ علیہ و آلہ و سلم نے ارشاد فرمایا کہ مجھ کو یہ خبر ملی ہے کہ تم تمام رات عبادت میں مشغول رہتے ہو اور تم دن میں روزہ دار رہتے ہو۔ اس پر میں نے عرض کیا کہ جی ہاں سچ ہے آپ صلی اللہ علیہ و آلہ و سلم نے ارشاد فرمایا تم اس طریقہ سے نہ کرو لیکن تم عبادت میں مشغول رہو اور تم روزہ رکھو اور افطار کرو کیونکہ تمہارے ذمہ تمہاری آنکھوں کا بھی حق ہے (وہ آرام کرنا چاہتی ہیں ) اور تمہارے ذمہ تہماری اہلیہ کا بھی حق ہے اور تمہارے پاس آنے والے مہمان کا بھی تمہارے ذمہ حق ہے اور ہو سکتا ہے کہ تمہاری لمبی عمر ہو (چنانچہ واقع اسی طرح سے پیش آیا کہ حضرت عبداللہ بن عمر رضی اللہ عنہ بہت زیادہ ضعیف العمر ہو کر وفات ہوئے ) اور تمہارے واسطے ہر ماہ میں تین روزہ رکھنا کافی ہیں (جب کہ زندگی زیادہ ہو جائے تو اسی قدر روزے کافی ثابت ہوں گے ) اور یا ہمیشہ روزہ رکھنے کے برابر ہیں (مطلب یہ ہے کہ اس قدر اجر و ثواب ہے ) کیونکہ ہر ایک نیک عمل کا اجر دس گنا ہوتا ہے میں نے عرض کیا کہ مجھ میں اس سے زیادہ کی قوت ہے۔ اور میں نے اپنے ذمہ سختی کر لی۔ آپ صلی اللہ علیہ و آلہ و سلم نے بھی شدت اور سختی فرمائی اور ارشاد فرمایا ہر ایک ماہ میں تم تین روزے رکھو اس پر میں نے عرض کیا مجھ میں اس سے زیادہ کی قوت ہے اور میں نے اپنے ذمہ شدت اور سختی کی۔ آپ صلی اللہ علیہ و آلہ و سلم نے بھی شدت کی اور فرمایا کہ حضرت داد علیہ السلام کا تم روزہ رکھا کرو۔ میں نے عرض کیا وہ روزہ کیسا ہے ؟ آپ صلی اللہ علیہ و آلہ و سلم نے ارشاد فرمایا آدھا زمانہ (یعنی ایک روز روزہ اور ایک روز افطار)۔


٭٭ ربیع بن سلیمان، ابن وہب، یونس، ابن شہاب، سعید بن مسیب و ابو سلمہ بن عبدالرحمن، عبداللہ بن عمرو بن عاص رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم سے کسی شخص نے عرض کیا۔ میں عرض کرتا ہوں کہ تمام رات عبادت میں مشغول رہوں گا اور دن میں روزہ رکھوں گا۔ جس وقت تک زندہ رہوں گا۔ آپ صلی اللہ علیہ و آلہ و سلم نے مجھ سے ارشاد فرمایا کہ تم یہ بات کہتے تھے۔ میں نے عرض کیا کہ یا رسول اللہ صلی اللہ علیہ و آلہ و سلم بلاشبہ میں نے یہ کہا۔ آپ صلی اللہ علیہ و آلہ و سلم نے فرمایا تم اس قدر طاقت نہیں رکھتے ہو۔ تم روزہ رکھو اور افطار کرو اور تم عبادت کرو اور ہر ماہ میں تین دن روزے رکھو کیونکہ نیک عمل کا اجر و ثواب دس گنا ہوتا ہے اور یہ ہمیشہ روزہ رکھنے کے برابر ہے۔ میں نے عرض کیا مجھ میں اس سے زیادہ بہتر کی قوت ہے۔ آپ صلی اللہ علیہ و آلہ و سلم نے فرمایا بہتر ہے کہ تم ایک دن روزہ رکھو اور دو روز افطار کرو۔ میں نے عرض کیا مجھ میں اس سے زیادہ بہتر کی قوت ہے۔ آپ صلی اللہ علیہ و آلہ و سلم نے فرمایا اچھا ایک روز تم روزہ رکھو اور ایک دن تم افطار کرو حضرت داؤد علیہ السلام کا یہ روزہ بہت زیادہ مناسب اور معتدل ہے۔ میں نے عرض کیا مجھ میں اس سے زیادہ بہتر کی قوت ہے۔ آپ صلی اللہ علیہ و آلہ و سلم نے فرمایا کہ اس سے بہتر کچھ نہیں ہے۔ عبداللہ بن عمرو بن عاص رضی اللہ عنہ نے عرض کیا اگر میں پہلی بات آپ صلی اللہ علیہ و آلہ و سلم کی قبول کرتا یعنی تین روز ہر ماہ روزہ رکھتا تو وہ میرے واسطے مجھ کو میرے گھر اور میرے اہل وعیال اور دولت سے زیادہ محبوب ہوتا۔


٭٭ احمد بن بکار، محمد، ابن سلمہ، ابن اسحاق ، محمد بن ابراہیم، ابو سلمہ بن عبدالرحمن رضی اللہ عنہ سے روایت ہے کہ میں حضرت عبداللہ بن عمرو کی خدمت میں حاضر ہوا اور عرض کیا کہ اے چچا جان! تم مجھ سے وہ بیان کرو جو کہ حضرت رسول کریم صلی اللہ علیہ و آلہ و سلم نے تم سے بیان فرمایا ہو۔ انہوں نے فرمایا کہ اے میرے بھتیجے میرے بھائی کے لڑکے ! میں نے اس کا ارادہ کیا کہ میں بہت زیادہ کوشش عبادت میں کروں یہاں تک کہ میں تمام زندگی روزہ رکھوں گا۔ اور ہر ایک رات دن میں قرآن کریم پڑھا کروں گا۔ حضرت رسول کریم صلی اللہ علیہ و آلہ و سلم نے یہ اطلاع سنی تو وہ میرے پاس تشریف لائے اور میرے مکان میں داخل ہو گئے اور ارشاد فرمایا۔ میں نے سنا ہے تم نے یہ کہا ہے کہ میں تمام زندگی روزہ دار رہوں گا اور قرآن کریم کی تلاوت کروں گا۔ میں نے عرض کیا یا رسول اللہ صلی اللہ علیہ و سلم! بلاشبہ میں نے اسی طرح سے بیان کیا ہے۔ آپ صلی اللہ علیہ و آلہ و سلم نے فرمایا تم ایسا نہ کرو اور تم ہر ماہ کے تین روزے رکھو میں نے کہا میرے اندر اس سے زیادہ کی قوت ہے۔ آپ صلی اللہ علیہ و آلہ و سلم نے فرمایا تم ہر ایک ہفتہ میں دو روز پیر اور جمعرات کے دن کا روزہ رکھ لیا کرو۔ میں نے عرض کیا مجھ میں اس سے زیادہ کی قوت ہے۔ آپ صلی اللہ علیہ و آلہ و سلم نے فرمایا تم داد علیہ السلام کا روزہ رکھ لیا کرو وہ تمام روزوں سے زیادہ اعتدال والا ہے خداوند قدوس کے پاس۔ وہ ایک دن روزہ رکھا کرتے تھے اور ایک روز افطار فرماتے تھے اور وہ جس وقت کسی بات کا وعدہ فرماتے تو اس کے خلاف نے فرماتے اور جس وقت جنگ شروع فرماتے تو پھر میدان سے پیچھے نہ ہٹتے۔

روزوں میں کمی بیشی سے متعلق احادیث مبارکہ کا بیان

محمد بن مثنی، محمد، شعبۃ، زیاد بن فیاض، ابو عیاض، عبداللہ بن عمرو رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ تم ایک دن روزہ رکھو تم کو اس کا اجر ملے گا باقی نو روز کے روزوں کا (یعنی دس روز میں سے ایک روز کا روزہ رکھو) انہوں نے بیان فرمایا کہ میرے اندر اس سے زیادہ قوت ہے۔ آپ صلی اللہ علیہ و آلہ و سلم نے فرمایا کہ تم دو روز کا روزہ رکھو اور باقی ایام کا تم کو اجر ملے گا۔ انہوں نے کہا کہ میرے اندر اس سے زیادہ قوت آپ صلی اللہ علیہ و آلہ و سلم نے ارشاد فرمایا تم تین دن کے روزے رکھو اور تم کو باقی دن کا اجر بھی ملے گا۔ انہوں نے کہا کہ مجھ کو اس سے زیادہ کی قوت ہے۔ آپ صلی اللہ علیہ و آلہ و سلم نے فرمایا تمام روزوں میں سب سے افضل روزہ داؤد علیہ السلام کاہے اور تم داؤد علیہ السلام کا روزہ رکھو وہ ایک دن روزہ رکھتے تھے اور ایک روز افطار فرماتے۔


٭٭ محمد بن عبدالاعلی، معتمر، وہ اپنے والد سے ، ابو العلاء، مطرف، ابن ابو ربیعۃ، عبداللہ بن عمرو رضی اللہ عنہ سے روایت ہے کہ میں نے رسول کریم صلی اللہ علیہ و آلہ و سلم سے روزوں کے متعلق عرض کیا۔ آپ صلی اللہ علیہ و آلہ و سلم نے فرمایا ہر ایک دس روز میں تم ایک روزہ رکھو اور تم کو باقی نو روز کا اجر ملے گا۔ میں نے عرض کیا مجھ میں اس سے زیادہ کی قوت ہے۔ آپ صلی اللہ علیہ و آلہ و سلم نے ارشاد فرمایا اچھا ہر ایک نو روز میں سے ایک روز روزہ رکھو اور تم کو اجر باقی آٹھ روزوں کا ملے گا۔ میں نے عرض کیا مجھ میں اس سے زیادہ کی قوت ہے۔ آپ صلی اللہ علیہ و آلہ و سلم نے فرمایا ہر ایک آٹھ روز میں ایک روز روزہ رکھو اور تم کو باقی سات دنوں کے روزوں کا بھی اجر ملے گا۔ میں سے عرض کیا میرے اندر اس سے زیادہ کی قوت ہے۔ اس کے بعد آپ صلی اللہ علیہ و آلہ و سلم اسی طریقہ سے بیان فرماتے رہے۔ یہاں تک کہ آپ صلی اللہ علیہ و آلہ و سلم نے فرمایا تم ایک دن کا روزہ رکھو اور تم ایک روز افطار کرو۔


٭٭ محمد بن اسماعیل بن ابراہیم، یزید، حماد، زکریا بن یحیی، عبدالاعلی، حماد، ثابت، شعیب بن عبداللہ بن عمرو رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تم ایک روز روزہ رکھو دس روز کے روزوں کا تم کو اجر ملے گا۔ میں نے عرض کیا اس میں اضافہ کریں۔ آپ صلی اللہ علیہ و آلہ و سلم نے فرمایا دو روز روزہ رکھ لو تم کو اس طرح سے نو دن کے روزوں کا اجر ملے گا۔ میں نے عرض کیا اس میں اور اضافہ فرمائیں۔ اس پر آپ صلی اللہ علیہ و آلہ و سلم نے فرمایا تم تین روز کا روزہ رکھو تم کو آٹھ روزوں کا اجر ملے گا۔ حضرت ثابت رضی اللہ عنہ نے بیان کیا کہ میں نے حضرت مطرف سے یہ حدیث نقل کی انہوں نے فرمایا مجھ کو ایسا محسوس ہوتا ہے جس قدر عمل میں اضافہ ہو گا اسی قدر اجر میں کمی واقع ہوتی جائے گی۔

ہر مہینے میں دس روزے رکھنے کا بیان

محمد بن عبید، اسباط، مطرف، حبیب بن ابو ثابت، ابو عباس، عبداللہ بن عمرو رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے مجھ سے ارشاد فرمایا کہ میں نے سنا ہے کہ تم تمام ہی رات عبادت میں مشغول رہتے ہو اور روزانہ ہی روزہ رکھتے ہو۔ میں نے عرض کیا یا رسول اللہ صلی اللہ علیہ و آلہ و سلم میری نیت نہ تھی لیکن ثواب کی نیت (ضرور) تھی۔ آپ صلی اللہ علیہ و آلہ و سلم نے ارشاد فرمایا کہ جس شخص نے ہمیشہ روزہ رکھا تو اس نے دراصل روزہ نہیں رکھا لیکن میں تم کو ہمیشہ روزے کا اجر بتلاتا ہوں۔ ہر ماہ میں تین روز روزے رکھو میں نے عرض کیا یا رسول اللہ صلی اللہ صلی اللہ علیہ و سلم! مجھ میں اس سے زیادہ کی قوت ہے۔ آپ صلی اللہ علیہ و آلہ و سلم نے ارشاد فرمایا تم ہر ماہ میں پانچ دن روزے رکھو میں نے عرض کیا یا رسول اللہ صلی اللہ علیہ و آلہ و سلم میرے اندر اس سے زیادہ کی قوت ہے آپ صلی اللہ علیہ و آلہ و سلم نے ارشاد فرمایا ہر مہینہ میں دس روز روزہ رکھو۔ میں نے عرض کیا یا رسول اللہ صلی اللہ علیہ و آلہ و سلم مجھ میں اس سے زیادہ کی قوت ہے آپ صلی اللہ علیہ و آلہ و سلم نے ارشاد فرمایا کہ (ہر ماہ میں ) تم حضرت داؤد علیہ السلام کا روزہ رکھو۔ وہ ایک روز روزہ رکھتے تھے اور ایک روز وہ افطار فرماتے تھے (یعنی روزہ چھوڑتے تھے۔)


٭٭ علی بن الحسین، امیہ، شعبہ، حبیب، ابو عباس، اہل شام کا ایک آدمی جو شاعر اور سچا تھا، عبداللہ بن عمرو رضی اللہ عنہ سابقہ حدیث کے مطابق ہے۔


٭٭ محمد بن عبدالاعلی، خالد، شعبۃ، حبیب بن ابو ثابت، ابو عباس، عبداللہ بن عمرو رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے مجھ سے ارشاد فرمایا کہ اے عبداللہ تم ہمیشہ روزے رکھتے ہو اور تمام رات تم عبادت میں مشغول رہتے ہو جس وقت تم اس طرح سے کرو گے تو تمہاری آنکھ اندر ہی کی طرف ہو جائیں گی اور تمہاری طبیعت میں تھکن آ جائے گی کہ جس نے ہمیشہ روزہ رکھا اس نے روزہ نہیں رکھا۔ ہر ماہ میں تین روزے رکھا کرو یہ ہمیشہ روزے کے برابر ہے۔ میں نے عرض کیا کہ میرے اندر اس سے زیادہ کی قوت ہے آپ صلی اللہ علیہ و آلہ و سلم نے ارشاد فرمایا ایک دن تم روزہ رکھو اور ایک روز افطار کرو۔ جس طریقہ سے کہ داؤد علیہ السلام کیا کرتے تھے اور وہ لڑائی سے نہیں بھاگتے تھے۔


٭٭ محمد بن بشار، محمد، شعبۃ، عمرو بن دینار، ابو عباس، عبداللہ بن عمرو رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے مجھ سے ارشاد فرمایا تم قرآن کریم ایک ماہ میں پڑھو میں نے عرض کیا میرے اندر اس سے زیادہ پڑھنے کی قوت ہے پھر میں آپ صلی اللہ علیہ و آلہ و سلم سے یہی عرض کرتا رہا یہاں تک کہ آپ صلی اللہ علیہ و آلہ و سلم نے فرمایا تم قرآن کریم پانچ روز میں پڑھو۔ آپ صلی اللہ علیہ و آلہ و سلم نے فرمایا تم ہر ماہ میں تین روزے رکھو۔ میں نے عرض کیا میرے اندر اس سے زیادہ کی قوت ہے۔ پھر میں یہی عرض کرتا رہا حتی کہ آپ صلی اللہ علیہ و آلہ و سلم نے فرمایا تمام روزوں میں خداوند قدوس کو داؤد کا روزہ پسندیدہ ہے وہ ایک روز روزہ رکھتے تھے اور ایک روز افطار فرماتے۔


٭٭ ابراہیم بن حسن، حجاج، ابن جریج، عطاء، ابو عباس، عبداللہ بن عمرو بن عاص رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم کو اطلاع ملی کہ میں ہمیشہ روزہ رکھتا ہوں اور رات میں نماز میں مشغول رہتا ہوں۔ آپ صلی اللہ علیہ و آلہ و سلم نے مجھ کو طلب فرمایا آپ صلی اللہ علیہ و آلہ و سلم نے خود مجھ سے ملاقات فرمائی اور ارشاد فرمایا مجھ کو اس بات کا علم ہوا ہے کہ تم روزہ دار رہتے ہو اور افطار نہیں کرتے (یعنی تم مستقل روزے ہی روزے رکھتے رہتے ہو اور تمام رات نماز میں مشغول رہتے ہو۔ تم اس طرح سے نہ کرو کیونکہ تمہاری آنکھوں کا بھی حق ہے اور تمہارے نفس کا بھی ایک حق ہے اور تم پر تمہاری بیوی کا بھی ایک حصہ (اور حق) ہے تم روزہ رکھو اور افطار کرو یعنی (روزہ چھوڑ دو) اور تم کو بقایا نو روزوں کا بھی اجر ملے گا۔ میں نے عرض کیا یا رسول اللہ صلی اللہ علیہ و آلہ و سلم میرے اندر اس سے زیادہ کی قوت ہے۔ آپ صلی اللہ علیہ و آلہ و سلم نے ارشاد فرمایا کہ تم حضرت داد علیہ السلام کا روزہ رکھ لو۔ میں نے عرض کیا کہ ان کا روزہ کس قسم کا ہوا کرتا تھا۔ یا رسول اللہ صلی اللہ علیہ و آلہ و سلم! آپ صلی اللہ علیہ و آلہ و سلم نے ارشاد فرمایا وہ ایک دن تو روزہ رکھتے تھے اور ایک روز روزہ افطار فرماتے (یعنی چھوڑ دیتے ) اور جس وقت جنگ میں مقابلہ ہوتا تو آپ راہ فرار اختیار نہ کرتے۔ میں نے عرض کیا کہ کون شخص یہ کر سکتا ہے یا رسول اللہ صلی اللہ علیہ و آلہ و سلم۔

ہر ماہ پانچ روزے رکھنے سے متعلق احادیث

زکریا بن یحیی، وہب بن بقیٰۃ، خالد، خالد، ابو قلابۃ، ابو ملیح، عبداللہ بن عمرو سے روایت ہے کہ حضرت رسول کریم صلی اللہ علیہ و آلہ و سلم کے سامنے میرے روزوں کا تذکرہ ہوا آپ صلی اللہ علیہ و آلہ و سلم تشریف لائے میں نے آپ صلی اللہ علیہ و آلہ و سلم کے واسطے چمڑے کا بنا ہوا ایک تکیہ بچھایا کہ جس کے اندر کھجوروں کی چھال بھری ہوئی تھی۔ آپ صلی اللہ علیہ و آلہ و سلم زمین پر تشریف فرما ہوئے اور میرے اور آپ صلی اللہ علیہ و آلہ و سلم کے درمیان تکیہ حائل ہو گیا۔ آپ صلی اللہ علیہ و آلہ و سلم نے فرمایا کہ کیا تم کو ہر ماہ میں تین روزے رکھنا کافی نہیں ہیں ؟ میں نے عرض کیا یا رسول اللہ آپ صلی اللہ علیہ و آلہ و سلم نے ارشاد فرمایا پانچ۔ میں نے عرض کی یا رسول اللہ صلی اللہ علیہ و آلہ و سلم! آپ صلی اللہ علیہ و آلہ و سلم نے ارشاد فرمایا سات۔ پھر میں نے عرض کیا یا رسول اللہ صلی اللہ علیہ و آلہ و سلم! آپ صلی اللہ علیہ و آلہ و سلم نے فرمایا کہ نو۔ پھر میں نے عرض کیا یا رسول اللہ صلی اللہ علیہ و آلہ و سلم! آپ صلی اللہ علیہ و آلہ و سلم نے فرمایا کہ گیارہ۔ میں نے عرض کیا یا رسول اللہ صلی اللہ علیہ و آلہ و سلم! آپ صلی اللہ علیہ و آلہ و سلم نے فرمایا کہ حضرت داؤد علیہ السلام کے روزہ سے بڑھ کر کوئی دوسرا روزہ نہیں ہے وہ آدھے زمانہ میں روزہ رکھتے تھے اور اس طریقہ سے کہ ایک روز روزہ رکھتے اور ایک روز افطار فرماتے۔


٭٭ ابراہیم بن حسن، حجاج بن محمد، شعبۃ، زیاد بن فیاض، عیاض، عبداللہ بن عمرو رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے مجھ سے ارشاد فرمایا کہ تم ہرماہ میں تم ایک روزہ رکھا کرو اور تم کو باقی نو دن کا اجر ملے گا۔ میں نے عرض کیا کہ میرے اندر اس سے زیادہ کی قوت ہے۔ آپ صلی اللہ علیہ و آلہ و سلم نے ارشاد فرمایا تم دو روز روزہ رکھ لو اور تم کو باقی ایام کے روزے کا اجر مل جائے گا۔ میں نے عرض کیا کہ میرے اندر اس سے زیادہ کی قوت ہے۔ آپ صلی اللہ علیہ و آلہ و سلم نے فرمایا ہر ماہ تین روز روزہ رکھ لو اور تم کو باقی دن کے روزے کا اجر ملے گا۔ میں نے عرض کیا کہ میرے اندر اس سے زیادہ کی قوت ہے۔ آپ صلی اللہ علیہ و آلہ و سلم نے فرمایا کہ تم چار روز روزے رکھ لو اور تم کو باقی دن کے روزے کا ثواب مل جائے گا۔ میں سے عرض کیا کہ میرے اندر اس سے زیادہ کی قوت ہے۔ اس پر حضرت رسول کریم صلی اللہ علیہ و آلہ و سلم نے ارشاد فرمایا کہ تمام روزوں میں سب سے بہتر حضرت داؤد علیہ السلام کا روزہ ہے وہ ایک روز روزہ رکھتے تھے اور ایک روز افطار فرماتے (یعنی روزہ چھوڑتے )

ہر ماہ تین روزے رکھنے کے متعلق احادیث شریفہ

علی بن حجر، اسماعیل، محمد بن ابو حرملۃ، عطاء بن یسار، ابو ذر رضی اللہ عنہ سے روایت ہے کہ مجھ کو میرے محبوب الہی نے وصیت فرمائی (خداوند قدوس ان پر سلامتی اور رحمت نازل فرمائے ) انہوں نے مجھ کو تین بات کی وصیت فرمائی ایک تو نماز چاشت کی اور سونے سے قبل نماز وتر ادا کرنے کی اور تیسرے ہر ماہ میں تین روز روزہ رکھنے کی۔


٭٭ محمد بن علی بن حسن، وہ اپنے والد سے ، ابو حمزٰۃ، عاصم، اسود بن ہلال، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے مجھ کو تین باتوں کا حکم فرمایا ایک تو سونے سے قبل نماز وتر کا اور دوسرے جمعہ کے روز غسل کرنے کا اور تیسرے ہر ماہ میں تین دن روزے رکھنے کا۔


٭٭ زکریا بن یحیی، ابو کامل، ابو عوانۃ، عاصم بن بہدلۃ، رجل، اسود بن ہلال، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے مجھ کو دو رکعت نماز چاشت ادا کرنے کا حکم فرمایا اور بغیر وتر کی نماز پڑھنے نہ سونے کا اور ہر ماہ میں تین روزے رکھنے کا۔


٭٭ محمد بن رافع، ابو نضر، ابو معاویہ، عاصم، اسود بن ہلال، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے مجھ کو نماز وتر ادا کرنے کے بعد سونے کا حکم فرمایا اور جمعہ کے دن غسل کرنے کا اور ہر ماہ میں تین روزے رکھنے کا۔

حضرت ابو ہریرہ کی حدیث میں حضرت عثمان پر اختلاف

زکریا بن یحیی، عبدالاعلی، حماد بن سلمہ، ثابت، ابو عثمان، ابو ہریرہ رضی اللہ عنہ سے روایت ہے کہ میں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے کہ ماہ رمضان المبارک میں اور ہر ماہ میں تین روز روزے رکھنا ہمیشہ روزے رکھنے کے برابر ہے۔


٭٭ علی بن حسن، عبدالرحیم، ابن سلیمان، عاصم احول، ابو عثمان، ابو ذر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص مہینہ میں تین روزے رکھے پھر بیان کیا کہ خداوند قدوس نے قرآن میں سچ ارشاد فرمایا جو کوئی ایک نیک عمل کرے تو اس شخص کو دس گنا اجر ملے گا۔


٭٭ محمد بن حاتم، حبان، عبد اللہ، عاصم، ابو عثمان، ابو ذر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے جو شخص مہینہ میں تین روزے رکھے تو اس کو پورے ماہ کے روزوں کا ثواب ہے۔


٭٭ قتیبہ، لیث، یزید بن ابو حبیب، سعید بن ابو ہند، مطرف، عثمان بن ابو عاص رضی اللہ عنہ سے روایت ہے کہ میں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے کہ اچھے روزے ہر ماہ میں تین دن روزے رکھنا ہے۔


٭٭ زکریا بن یحیی، ابو مصعب، مغیرہ بن عبدالرحمن، عبداللہ بن سعید بن ابو ہند، محمد بن اسحاق، سعید بن ابو ہند، عثمان بن ابو العاص رضی اللہ عنہ اس کا مضمون سابقہ روایت جیسا ہے۔


٭٭ یوسف بن سعید، حجاج، شریک، حر بن صیاح، ابن عمر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم ہر ماہ میں تین روزے رکھا کرتے تھے۔

ہر ماہ میں تین روزے کس طریقہ سے رکھے جائیں ؟

حسن بن محمد زعفرانی، سعید بن سلیمان، شریک، حر بن صیاح، ابن عمر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم ہر ماہ میں تین روزے رکھتے تھے ایک تو پہلے پیر کو اور دوسرا اس کے بعد کی جمعرات کو اور تیسرا اس کے بعد کی جمعرات کو۔


٭٭ علی بن محمد بن علی، خلف بن تمیم، زہیر، حر بن صیاح، ہنیدۃ خزاعی رضی اللہ عنہ سے روایت ہے کہ میں حضرت ام المومنین (حضرت حفصہ) رضی اللہ عنہا کی خدمت میں حاضر ہوا وہ فرماتی تھیں کہ حضرت رسول کریم صلی اللہ علیہ و آلہ و سلم ہر ماہ میں تین روزے رکھا کرتے تھے۔ ایک تو پہلے پیر کو اور دوسرے جمعرات کو پھر ایک دوسری جمعرات کو۔


٭٭ ابوبکر بن ابو نضرل ابو نضر، ابو اسحاق اشجعی، عمرو بن قیس، ملاعی، حر بن صیاح، ہنیدۃ بن خالد خزاعی، حفصہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم کبھی عاشورہ کے روزے کو نہیں چھوڑتے تھے اور دوسرے ماہ ذی الحجہ کے دس روزوں کو اور تیسرے ہر ماہ کے تین روزوں کو اور چوتھے فجر سے قبل کی دو رکعت کو نہیں چھوڑا کرتے تھے۔


٭٭ احمد بن یحیی، ابو نعیم، ابو عوانۃ، حر بن صیاح، ہنیدۃ بن خالد، حضرت رسول کریم صلی اللہ علیہ و آلہ و سلم کی ایک زوجہ مطہرہ سے روایت ہے کہ آپ صلی اللہ علیہ و آلہ و سلم ماہ ذوالحجہ میں نو روزے رکھتے تھے (یعنی یکم تاریخ سے لے کر نو تاریخ تک) اور عاشورہ کے روز یعنی اویں محرم کو روزہ رکھتے تھے اور ہر ماہ میں تین روزے رکھتے تھے ایک پیر کا روزہ اور دو جمعرات کا روزہ۔


٭٭ محمد بن عثمان بن ابو صفوان ثقفی، عبدالرحمن، ابو عوانۃ، حر بن صیاح، ہنیدۃ بن خالد رضی اللہ عنہ حضرت رسول کریم صلی اللہ علیہ و آلہ و سلم کی ایک زوجہ مطہرہ سے روایت ہے کہ آپ صلی اللہ علیہ و آلہ و سلم ماہ ذوالحجہ کے دس دنوں میں روزہ رکھتے تھے اور آپ صلی اللہ علیہ و آلہ و سلم ہر ماہ میں تین دن ایک پیر اور دو دو جمعرات کا روزہ رکھتے تھے۔


٭٭ ابراہیم بن سعید جوہری، محمد بن فضیل، حسن بن عبید اللہ، ہنیدۃ خزاعی، امہ، ام سلمہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم تین دن روزہ رکھنے کا حکم فرماتے ایک تو نو چندی جمعرات کو اور دوسرے پیر کو تیسرے اس کے بعد والے پیر کو۔


٭٭ مخلد بن حسن، عبید اللہ، زید بن ابو انیسۃ، ابو اسحاق، جریر بن عبداللہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ ہر ماہ میں تین روز روزے رکھ لینا ہمیشہ روزہ کے رکھنے کے برابر ہے اور ایام بیض (یعنی 13ویں رات کی فجر سے 14ویں 15 ویں تک ہیں ان کو ایام بیض اس وجہ سے کہتے ہیں کہ ان کی رات چاند کی روشنی روشن اور صاف معلوم ہوتی ہے۔


زیر نظر حدیث شریف میں موسیٰ بن طلحہ پر اختلاف

محمد بن معمر، حبان، ابو عوانۃ، عبدالملک بن عمیر، موسیٰ بن طلحہ، ابو ہریرہ رضی اللہ عنہ سے روایت ہے کہ ایک دیہاتی باشندہ ایک روز خدمت نبوی صلی اللہ علیہ و آلہ و سلم میں حاضر ہوا اور اس نے ایک خرگوش بھون کر پکایا اس نے وہ بھنا ہوا خرگوش آپ صلی اللہ علیہ و آلہ و سلم کے سامنے پیش کیا آپ صلی اللہ علیہ و آلہ و سلم اس کے کھانے سے رک گئے اور خرگوش نہیں کھایا لیکن لوگوں کو حکم فرمایا تو انہوں نے کھا لیا اور وہ گاؤں والا بھی کھانے سے باز رہا۔ آپ صلی اللہ علیہ و آلہ و سلم نے ارشاد فرمایا تم کس وجہ سے نہیں کھاتے ہو؟ اس نے عرض کیا کہ میں ہر ماہ میں تین روزے رکھتا ہوں آپ صلی اللہ علیہ و آلہ و سلم نے فرمایا اگر تم روزے رکھتے ہو تو چاندنی کے دنوں میں روزہ رکھا کرو۔ (یعنی تاریخ کو)


٭٭ محمد بن عبدالعزیز، فضل بن موسی، فطر، یحیی بن سام، موسیٰ بن طلحہ، ابو ذر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ہم لوگوں کو مہینہ میں تین روزے رکھنے کا حکم فرمایا یعنی ایام بیض کے روزوں کا حکم فرمایا (یعنی تاریخ کو)


٭٭ عمرو بن یزید، عبد الرحمن، شعبہ، الاعمش، یحیی بن سام، موسیٰ بن طلحہ، ابو ذر رضی اللہ عنہ اس حدیث کا ترجمہ گزشتہ حدیث کے مطابق ہے۔


٭٭ عمرو بن یزید، عبدالرحمن، شعبۃ، اعمش، یحیی بن سام، موسیٰ بن طلحہ، ابو ذر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تم لوگ مہینہ میں روزہ رکھا کرو تو تم13 ویں 14 ویں 15 اور ویں تاریخ کا روزہ رکھو۔

زیر 
٭٭ محمد بن منصور، سفیان، بیان بن بشر، موسیٰ بن طلحہ، ابن حوتکیٰۃ، ابو ذر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ایک شخص سے ارشاد فرمایا تم لوگ اپنے اوپر13 ویں 14 ویں اور 15ویں تاریخ کا روزہ رکھنا لازم کر لو۔


٭٭ محمد بن مثنی، سفیان، رجلان محمد و حکیم، موسیٰ بن طلحہ، ابن حوتکیٰۃ، ابو ذر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ایک شخص سے ارشاد فرمایا تم 13 ویں 14 ویں اور15 ویں تاریخ کا روزہ لازم کر لو۔


٭٭ احمد بن عثمان بن حکیم، بکر، عیسی، محمد، حکم، موسیٰ بن طلحہ، ابن حوتکیہ سے روایت ہے کہ میرے والد نے فرمایا کہ حضرت رسول کریم صلی اللہ علیہ و آلہ و سلم کی خدمت میں ایک دیہاتی شخص حاضر ہوا جو کہ ایک خرگوش لیے ہوئے تھا جس کو اس شخص نے بھونا تھا اور اس کے ساتھ روٹی بھی تھی۔ اس نے (وہ کھانا) حضرت رسول کریم صلی اللہ علیہ و آلہ و سلم کے سامنے رکھا اور اس نے عرض کیا کہ میں نے دیکھا کہ یہ خرگوش خون بہا رہا تھا (یعنی حیض کا خون اس میں سے نکل رہا تھا کیونکہ خرگوش وہ جانور ہے کہ جس کو کہ عورت کی طرح حیض آتا ہے ) آپ صلی اللہ علیہ و آلہ و سلم نے صحابہ سے فرمایا کوئی حرج نہیں ہے تم لوگ یہ خرگوش کھا اور اس گاؤں کے رہنے والے سے فرمایا تم بھی یہ کھا لو۔ اس شخص نے عرض کیا میرا تو روزہ ہے آپ صلی اللہ علیہ و آلہ و سلم نے فرمایا تمہارا کس طرح کا روزہ ہے ؟ اس شخص نے عرض کیا مہینہ میں تین روزے ہیں۔ آپ صلی اللہ علیہ و آلہ و سلم نے ارشاد فرمایا اگر تم یہ روزے رکھا کرو تو سفید روشن راتوں میں رکھا کرو۔ یعنی 31ویں 14ویں 51ویں تاریخ کو روزہ رکھا کرو۔ امام نسائی نے فرمایا کہ صحیح ہے کہ ابن حوتکیہ نے حضرت ابو ذر سے سنا لیکن ہو سکتا ہے کہ بھول سے بجائے حضرت ابو ذر رضی اللہ عنہ کے ابی لکھا گیا۔


٭٭ عمرو بن یحیی بن حارث، معافی بن سلیمان، قاسم بن معن، طلحہ بن یحیی، موسیٰ بن طلحہ رضی اللہ عنہ سے روایت ہے کہ ایک آدمی رسول کریم صلی اللہ علیہ و آلہ و سلم کی خدمت میں حاضر ہوا اور وہ خرگوش لے کر آیا۔ آپ صلی اللہ علیہ و آلہ و سلم نے مبارک ہاتھ اس کی جانب بڑھایا (خرگوش کھانے کے واسطے ) اس شخص نے عرض کیا کہ میں نے دیکھا تھا کہ اس خرگوش کو خون آ رہا تھا۔ آپ صلی اللہ علیہ و آلہ و سلم نے اپنا مبارک ہاتھ روک لیا اور ان حضرات کو حکم فرمایا اس کے کھانے کے واسطے ایک آدمی دور بیٹھا ہوا تھا۔ آپ صلی اللہ علیہ و آلہ و سلم نے اس شخص سے دریافت کیا تم کو کیا ہو گیا ہے۔ اس شخص نے کہا میں تو روزہ دار ہوں آپ صلی اللہ علیہ و آلہ و سلم نے فرمایا ایام بیض کے کس وجہ سے روزے نہیں رکھتے ہو۔ 13ویں 14 ویں 15 ویں تاریخ کو (روزہ رکھا کرو)


٭٭ محمد بن اسماعیل بن ابراہیم، یعلی، طلحہ، موسیٰ بن طلحہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم کے پاس ایک خرگوش آیا جس کو ایک آدمی (اپنے کھانے کے واسطے ) بھون کر لایا تھا۔ جس وقت آپ صلی اللہ علیہ و آلہ و سلم کے سامنے وہ خرگوش پیش کیا گیا تو اس شخص نے عرض کیا کہ یا رسول اللہ صلی اللہ علیہ و آلہ و سلم میں نے دیکھا ہے کہ اس کو (حیض کا) خون آ رہا تھا۔ آپ صلی اللہ علیہ و آلہ و سلم نے یہ بات سن کر اس کو چھوڑ دیا اور نہیں کھایا اور جو لوگ آپ صلی اللہ علیہ و آلہ و سلم کے پاس بیٹھے تھے ان سے بیان کیا کہ تم یہ خرگوش کھالو کیونکہ میرا دل چاہتا تو میں بھی وہ خرگوش کھاتا۔ ایک دوسرا شخص وہاں پر بیٹھا ہوا تھا۔ آپ صلی اللہ علیہ و آلہ و سلم نے اس شخص سے فرمایا کہ تم نزدیک آ جاؤ اور تم لوگوں کے ساتھ کھانے میں شرکت کر لو۔ اس شخص نے عرض کیا کہ یا رسول اللہ صلی اللہ علیہ و آلہ و سلم میں تو روزہ دار ہوں۔ آپ صلی اللہ علیہ و آلہ و سلم نے فرمایا تم نے بیض کے روزے کس وجہ سے نہیں رکھے ؟ یہ دریافت کیا گیا کہ بیض کے روزے کس طرح کے ہوتے ہیں ؟ آپ صلی اللہ علیہ و آلہ و سلم نے فرمایا 13 ویں 14ویں 15 ویں تاریخ کو۔


٭٭ محمد بن عبدالاعلی، خالد، شعبۃ، انس بن سیرین، رجل، عبدالملک رضی اللہ عنہ سے روایت ہے کہ انہوں نے اپنے والد ماجد سے سنا کہ حضرت رسول کریم صلی اللہ علیہ و آلہ و سلم ایام بیض کے تین روزے رکھنے کا حکم فرمایا کرتے تھے اور فرمایا کرتے تھے یہ روزے مہینہ کے برابر ہیں (یعنی ان روزوں کی فضیلت ایک ماہ کے روزے رکھنے جیسی ہے )


٭٭ محمد بن حاتم، حبان، عبد اللہ، شعبۃ، انس بن سیرین، عبدالملک بن منہال رضی اللہ عنہ اپنے والد ماجد سے نقل کرتے ہیں کہ حضرت رسول کریم صلی اللہ علیہ و آلہ و سلم نے ان ہی ایام بیض کے تین روزے رکھنے کا حکم فرمایا اور ارشاد فرمایا یہ پورے ماہ کے روزے ہیں۔


٭٭ محمد بن معمر، حبان، ہمام، انس بن سیرین، عبدالملک بن قدامۃ بن ملحان اپنے والد ماجد سے نقل کرتے ہیں ارشاد فرمایا کہ حضرت رسول کریم صلی اللہ علیہ و آلہ و سلم چاندنی راتوں کہ دنوں میں روزے رکھنے کا حکم فرمایا کرتے تھے اور وہ 4 1، 13اور 15 تاریخ ہیں۔

ایک ماہ کے دو روزے رکھنا

عمرو بن علی، سیف بن عبید اللہ، خیار الخلق، اسود بن شیبان، ابو نوفل بن ابو عقرب رضی اللہ عنہ سے روایت ہے کہ میں نے حضرت رسول کریم صلی اللہ علیہ و آلہ و سلم سے روزوں کے متعلق دریافت کیا تو آپ نے ارشاد فرمایا کہ یا رسول اللہ صلی اللہ علیہ و آلہ و سلم اس میں اضافہ فرما دیں اس میں اضافہ فرمائیں۔ عرض کیا یا رسول اللہ صلی اللہ علیہ و آلہ و سلم اس میں اضافہ فرمائیں ہر ماہ میں دو روزے۔ عرض کیا کہ یا رسول اللہ صلی اللہ علیہ و آلہ و سلم اس میں آپ صلی اللہ علیہ و آلہ و سلم اضافہ فرمائیں میں اپنے اندر طاقت و قوت محسوس کرتا ہوں (یعنی زیادہ روزے رکھ سکتا ہوں ) یہ بات سن کر آنحضرت صلی اللہ علیہ و آلہ و سلم خاموش رہے۔ یہاں تک کہ میں نے یہ سمجھ لیا کہ آپ صلی اللہ علیہ و آلہ و سلم میری تردید فرما دیں گے۔ یعنی اضافہ نہیں فرمائیں گے پھر آپ صلی اللہ علیہ و آلہ و سلم نے ارشاد فرمایا تم ہر ماہ میں تین روزے رکھو۔


٭٭ عبدالرحمن بن محمد بن سلام، یزید بن ہارون، اسود بن شیبان، ابو نوفل بن ابو عقرب رضی اللہ عنہ سے روایت ہے کہ انہوں نے حضرت رسول کریم صلی اللہ علیہ و آلہ و سلم سے روزے کے متعلق دریافت فرمایا۔ آپ نے ارشاد فرمایا تم ہر ماہ میں ایک روزہ رکھو اور اس میں اضافہ کی خواہش کی حضرت ابو عقرب نے عرض کیا میرے والدین آپ صلی اللہ علیہ و آلہ و سلم پر فدا ہو جائیں میں خود میں ایک قوت محسوس کرتا ہوں طاقت محسوس کرتا ہوں پھر آپ صلی اللہ علیہ و آلہ و سلم نے اس میں مزید اضافہ نہیں فرمایا جس وقت تک صحابی نے بہت زیادہ عاجزی کا اظہار کیا تو حضرت رسول کریم صلی اللہ علیہ و آلہ و سلم نے ارشاد فرمایا کہ تم ہر ماہ میں تین روزے رکھا کرو۔



زکوٰۃ سے متعلقہ احادیث

چاندی کی زکوٰۃ سے متعلق احادیث

محمود بن غیلان، ابو اسامۃ، سفیان، ابو اسحاق ، عاصم بن ضمرۃ، علی رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا میں نے گھوڑوں اور غلاموں میں زکوٰۃ معاف کر دی ہے اس لئے تم لوگ مال و دولت کی زکوٰۃ ادا کیا کرو اور دو سو درہم میں سے پانچ درہم (چالیسواں حصہ) زکوٰۃ میں نکالا کرو۔


٭٭ حسین بن منصور، ابن نمیر، اعمش، ابو اسحاق ، عاصم بن ضمرۃ، علی رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا میں نے گھوڑوں اور غلاموں کی زکوٰۃ معاف کر دی ہے اور دو سو درہم سے کم میں زکوٰۃ نہیں ہے۔

زیور کی زکوٰۃ کے متعلق احادیث

اسماعیل بن مسعود، خالد، حسین، عمرو بن شعیب، عبداللہ بن عمر رضی اللہ عنہ سے روایت ہے کہ ایک خاتون جو کہ ملک یمن کی باشندہ تھی ایک روز وہ خدمت نبوی صلی اللہ علیہ و آلہ و سلم میں حاضر ہوئی۔ اس کے ساتھ ایک لڑکی بھی تھی۔ اس کے ہاتھ میں دو عد د موٹے موٹے سونے کے کنگن تھے۔ آپ صلی اللہ علیہ و آلہ و سلم نے اس سے دریافت فرمایا کہ تم ان کی زکوٰۃ ادا کرتی ہو؟ اس نے جواب دیا کہ نہیں آپ صلی اللہ علیہ و آلہ و سلم نے ارشاد فرمایا کی تم کو یہ اچھا لگتا ہے کہ قیامت کے دن خداوند قدوس تم کو آگ کے دو کنگن پہنائے۔ یہ بات سن کر اس نے دونوں کنگن اتار دیئے اور عرض کیا یہ دونوں کنگن خدا اور اس کے رسول (صلی اللہ علیہ و آلہ و سلم) کے لیے ہیں۔


٭٭ محمد بن عبدالاعلی، معتمر بن سلیمان، حسین، عمرو بن شعیب، ابو عبدالرحمن خالد، معتمر رضی اللہ عنہ سے حدیث سابق کی طرح مروی ہے (کہ ایک خاتون جو کہ ملک یمن کی باشندہ تھی ایک روز وہ خدمت نبوی صلی اللہ علیہ و آلہ و سلم میں حاضر ہوئی۔ اس کے ساتھ ایک لڑکی بھی تھی۔ اس کے ہاتھ میں دو عدد موٹے موٹے سونے کے کنگن تھے۔ آپ صلی اللہ علیہ و آلہ و سلم نے اس سے دریافت فرمایا کہ تم ان کی زکوٰۃ ادا کرتی ہو؟ اس نے جواب دیا کہ نہیں آپ صلی اللہ علیہ و آلہ و سلم نے ارشاد فرمایا کیا تم کو یہ اچھا لگتا ہے کہ قیامت کے دن خداوند قدوس تم کو آگ کے دو کنگن پہنائے۔ یہ بات سن کر اس نے دونوں کنگن اتار دیئے اور عرض کیا یہ دونوں کنگن خدا اور اس کے رسول (صلی اللہ علیہ و آلہ و سلم کے لیے ہیں)۔

مال دولت کی زکوٰۃ ادا نہ کرنے سے متعلق سزا

فضل بن سہل، ابو نضر ہاشم بن قاسم، عبدالعزیز بن عبداللہ بن ابو سلمہ، عبداللہ بن دینار، ابن عمر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص اپنے مال دولت کی زکوٰۃ ادا نہ کرے تو قیامت کے دن اس شخص کا مال ایک گنجا سانپ بن کر آئے گا اور اس کے آنکھوں پر دو نقطے کالے رنگ کے ہوں گے وہ سانپ اس شخص سے لپٹ جائے گا اور کہے گا کہ میں تیرا خزانہ ہوں۔


٭٭ فضل بن سہل، حسن ابن موسیٰ الاشیب، عبدالرحمن بن عبداللہ بن دینار مدنی، وہ اپنے والد سے ، ابو صالح، ابو ہریرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا خداوند قدوس جس کو دولت عطا فرمائے پھر وہ شخص اس کی زکوٰۃ ادا نہ کرے تو قیامت کے دن اس شخص کی دولت ایک گنجا سانپ بن کر آئے گی اور اس کی آنکھ پر دو نقطے ہوں گے۔ وہ ان کی بانچھیں پکڑ کر کہے گا میں تیری دولت ہوں میں تیرا خزانہ ہوں۔ اس کے بعد آپ صلی اللہ علیہ و آلہ و سلم نے آیت تلاوت فرمائی۔ یعنی کنجوس لوگ یہ نہ سمجھیں کہ ان کے واسطے بخل ایک اچھی چیز ہے بلکہ وہ تو بہت بری چیز ہے اور قیامت کے دن جس دولت سے یہ لوگ کنجوسی کیا کرتے تھے تو ان کے واسطے ہی وہ ہی دولت گلے کا ہار ہو گی اور باعث عذاب ہو گی۔

کھجوروں کی زکوٰۃ سے متعلق

محمد بن عبداللہ بن مبارک، وکیع، سفیان، اسماعیل بن امیٰۃ، محمد بن یحیی بن حبان، یحیی بن عمارۃ، ابو سعید خدری رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا پانچ وسق غلہ سے کم میں زکوٰۃ نہیں ہے یا پانچ وسق کھجور سے کم میں کسی قسم کی زکوٰۃ نہیں ہے۔

گیہوں کی زکوٰۃ سے متعلق

اسماعیل بن مسعود، یزید بن زریع، روح بن قاسم، عمرو بن یحیی بن عمارۃ، وہ اپنے والد سے ، ابو سعید خدری رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا گیہوں اور کھجور میں زکوٰۃ نہیں ہے جس وقت تک کہ وہ پانچ وسق نہ ہوں اور چاندی میں زکوٰۃ واجب نہیں ہوتی جس وقت تک پانچ اوقیہ نہ ہوں اور اونٹوں میں زکوٰۃ واجب نہیں ہے جس وقت تک کہ پانچ اونٹ نہ ہوں۔

غلوں کی زکوٰۃ سے متعلق

محمد بن مثنی، عبدالرحمن، سفیان، اسماعیل بن امیٰۃ، محمد بن یحیی بن حبان، یحیی بن عمارۃ، ابو سعید خدری رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کسی دانے اور کھجور میں صدقہ واجب نہیں ہے جس وقت تک پانچ وسق نہ ہوں اور پانچ اونٹ سے کم اور پانچ اوقیہ سے کم چاندی میں زکوٰۃ واجب نہیں ہے۔

کس قدر دولت میں زکوٰۃ واجب ہے ؟

محمد بن عبداللہ بن مبارک، وکیع، ادریس الاودی، عمرو بن مرۃ، ابو بختری، ابو سعید رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا پانچ اوقیہ سے کم چاندی میں زکوٰۃ واجب نہیں ہے۔


٭٭ احمد بن عبدۃ، حماد، یحیی بن سعید و عبید اللہ بن عمر، عمرو بن یحیی، وہ اپنے والد سے ، ابو سعید خدری رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا پانچ اوقیہ سے کم میں زکوٰۃ واجب نہیں ہے (یعنی چاندی میں ) اور پانچ اونٹ سے کم میں زکوٰۃ واجب نہیں ہے اور پانچ وسق غلہ سے کم میں زکوٰۃ نہیں ہے۔

عشر کس میں واجب ہے اور بیسواں حصہ کس میں ؟

ہارون بن سعید بن ہیثم، ابو جعفر الایلی، ابن وہب، یونس، ابن شہاب، سالم، عبداللہ بن عمر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو غلہ بارش نہر اور چشموں کے پانی سے پیدا ہو یا زمین کی تری سے اس کی پیداوار ہو تو اس میں دسواں حصہ وصول کیا جائے گا اور جو کچھ اونٹوں سے سینچا جائے یا ڈول سے سنچائی کی جائے تو اس میں بیسواں حصہ وصول کیا جائے گا۔


٭٭ عمرو بن سواد بن اسود بن عمرو و احمد بن عمرو والحارث بن مسکین، ابن وہب، عمرو بن حارث، ابو زبیر، جابر بن عبداللہ رضی اللہ عنہ سے روایت ہے کہ مجھ کو حضرت رسول کریم صلی اللہ علیہ و آلہ و سلم نے ارشاد فرمایا جو پیداوار آسمان یا نہر یا چشموں کے پانی سے ہو تو اس پیداوار میں سے دسواں حصہ نکالا جائے اور جو پیداوار جانوروں پر پانی لانے سے ہو تو اس میں سے دسواں حصہ لیا جائے گا اور جو پیداوار جانوروں پر پانی لانے سے ہوتی ہو تو اس میں بیسواں حصہ ہے۔


٭٭ ہناد بن سری، ابو بکر، ابن عیاش، عاصم، ابو وائل، معاذ رضی اللہ عنہ سے روایت ہے کہ مجھ کو حضرت رسول کریم صلی اللہ علیہ و آلہ و سلم نے ملک یمن کی جانب روانہ فرمایا اور حکم فرمایا جو پیداوار بارش کے پانی سے پیدا ہو تو اس میں دسواں حصہ وصول کرنے کا اور جو پیداوار ڈول کے پانی سے پیدا ہو تو اس میں سے بیسواں حصہ وصول کر نے کا۔

اندازہ چھوڑنے والا شخص کس قدر اندازہ چھوڑے ؟

محمد بن بشار، یحیی بن سعید و محمد بن جعفر، شعبۃ، خبیب بن عبدالرحمن، عبدالرحمن بن مسعود بن نیار، سہل بن ابو حثمہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تم لوگ درختوں پر پھل کا اندازہ کرو تو تم لوگ تیسرا حصہ چھوڑ دیا کرو اگر تیسرا حصہ نہ چھوڑ سکو تو پھر چوتھائی حصہ چھوڑ دو۔


آیت کریمہ کی تفسیر

یونس بن عبدالاعلیٰ و حارث بن مسکین، ابن وہب، عبدالجلیل بن حمید یحصبی، ابن شہاب، ابو امامۃ بن سہل بن حنیف رضی اللہ عنہ سے روایت ہے کہ اس آیت کریمہ کی تفسیر کے سلسلہ میں یعنی تم لوگ خراب مال اور گندے مال دینے کا ارادہ نہ کرو اس کو تم خرچ کرتے ہو لیکن تم گندہ مال نہیں لیتے۔ آخر آیت کریمہ تک۔ انہوں نے بیان کیا کہ خبیث سے مراد (کھجور کی بہت خراب قسم) جعرور اور لون جیق ہیں آنحضرت صلی اللہ علیہ و آلہ و سلم نے زکوٰۃ میں گندے اور خراب مال قبول کرنے سے منع فرمایا ہے 


٭٭ یعقوب بن ابراہیم، یحیی، عبدالحمید بن جعفر، صالح بن ابو عریب، کثیر بن مرۃ خضرمی، عوف بن مالک رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم روانہ ہوئے اور آپ صلی اللہ علیہ و آلہ و سلم کے مبارک ہاتھ میں لکڑی تھی ایک آدمی خشک اور خراب قسم کی کھجور لٹا کر چلا گیا تھا۔ آپ صلی اللہ علیہ و آلہ و سلم کھجور کے اس خوشہ میں لکڑی مارتے تھے اور ارشاد فرماتے اگر اس کا مالک چاہتا تو وہ عمدہ قسم کی کھجور دے سکتا تھا بلاشبہ (اس کا قیامت کے دن یہ حال ہو گا کہ) وہ شخص ایسی ہی خراب کھجور کھائے گا۔

کان (معدنیات) کی زکوٰۃ سے متعلق احادیث

قتیبہ، ابو عوانۃ، عبید اللہ بن اخنس، عمرو بن شعیب رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم سے دریافت کیا گیا کہ (راستہ میں ) پڑی ہوئی چیز سے متعلق کیا حکم ہے آپ صلی اللہ علیہ و آلہ و سلم نے ارشاد فرمایا جو شخص آمدورفت کے راستہ میں آیا یا کوئی شخص کسی آباد گاؤں میں ملاقات کرے تو ایک سال تک اس کا اعلان اور شہرت کرو اگر اس چیز کا مالک آ جائے تو وہ چیز اس کو واپس دے دو اگر اس کا مالک نہ آئے تو وہ چیز تمہاری ہے اور جو راستہ آباد نہ ہو یا جو گاؤں آباد نہ ہو تو اس میں سے اور کان میں سے پانچواں حصہ وصول کیا جائے گا باقی تمام حصہ اس شخص کاہے جس کو وہ چیز ملی ہے۔


٭٭ اسحاق بن ابراہیم، سفیان، زہری، سعید، ابو ہریرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے فرمایا جانور کے زخم کا بدلہ نہیں ہے اور کنواں کھودنے میں اگر کسی مزدور کی وفات ہو جائے تو کسی قسم کا بدلہ نہیں ہے اور اگر کان میں یعنی کان کی کھدائی میں مزدور مر جائے تو کسی قسم کا بدلہ نہیں ہے اور کفار کے دفن کئے ہوئے خزانہ میں (یا کان میں ) پانچواں حصہ ہے بیت المال کا۔


٭٭ یونس بن عبد الاعلی، ابن وہب، یونس، ابن شہاب، سعید، عبید اللہ بن عبد اللہ، ابو ہریرہ رضی اللہ عنہ اس حدیث کا ترجمہ سابقہ حدیث کے مطابق ہے۔


٭٭ قتیبہ، مالک، اب شہاب، سعید، ابو سلمہ، ابو ہریرہ رضی اللہ عنہ اس حدیث کا ترجمہ گزشتہ حدیث کے مطابق ہے۔


٭٭ یعقوب بن ابراہیم، ہشیم، منصور و ہشام، ابن سیرین، ابو ہریرہ رضی اللہ عنہ ترجمہ سابقہ حدیث کے مطابق ہے۔


شہد کی زکوٰۃ

مغیرۃ بن عبدالرحمن، احمد بن ابو شعیب، موسیٰ بن اعین، عمرو بن حارث، عمرو بن شعیب، عبداللہ بن عمرو بن عاص رضی اللہ عنہ سے روایت ہے کہ ایک دن حضرت بلال رضی اللہ عنہ شہد کا دسواں حصہ لے کر خدمت نبوی صلی اللہ علیہ و آلہ و سلم میں حاضر ہوئے اور انہوں نے درخواست کی کہ آپ صلی اللہ علیہ و آلہ و سلم ایک جنگل کہ جس کا نام سلبہ تھا وہ میرے واسطے مقرر فرما دیں (تاکہ کوئی دوسرا شخص وہاں سے شہد کا چھتہ نہ توڑ سکے ) چنانچہ رسول کریم صلی اللہ علیہ و آلہ و سلم نے وہ جنگل ان کے واسطے متعین فرما دیا جس وقت عمر رضی اللہ عنہ خلیفہ مقرر ہوئے تو سفیان بن وصب نے ان کو تحریر فرمایا اور بذریعہ تحریر دریافت فرمایا کہ وہ جنگل بلال رضی اللہ عنہ کے پاس رہے یا نہ رہے ؟ حضرت عمر رضی اللہ عنہ نے جواب میں لکھا اگر وہ تجھ کو شہد کا دسواں حصہ ادا کرتے رہیں یعنی رسول کریم صلی اللہ علیہ و آلہ و سلم کو جو حصہ ادا کرتے تھے اگر تم کو بھی بلال اسی قدر حصہ ادا کرتے رہیں وہ جنگل بلال کے پاس ہی رہنے دو اور اگر وہ اس قدر حصہ ادا نہ کریں تو بارش کی مکھیاں شہد دیتی ہیں جس شخص کا دل چاہے وہ اس کو کھائے۔



نماز شروع کرنے سے متعلق احادیث

ایک رکعت میں دو سورتیں پڑھنا

اسحاق بن ابراہیم، عیسیٰ بن یونس، اعمش، شقیق، عبداللہ بن مسعود سے روایت ہے کہ انہوں نے کہا کہ میں ان تمام سورتوں سے واقف ہوں کہ ایک دوسرے کے مشابہ ہیں اور وہ سورتیں بیس ہیں۔ حضرت رسول کریم صلی اللہ علیہ و آلہ و سلم ان سورتوں کو دس رکعات میں پڑھا کرتے تھے۔ پھر انہوں نے حضرت علقمہ کا ہاتھ پکڑ لیا اور اندر داخل ہوئے۔ اس کے بعد حضرت علقمہ باہر کی جانب نکلے۔ حضرت شقیق نے بیان فرمایا کہ ہم نے ان سے دریافت کیا ان سورت سے متعلق تو انہوں نے بیان فرمایا۔


٭٭ اسماعیل بن مسعود، خالد، شعبہ، عمرو بن مرۃ، ابو وائل سے روایت ہے کہ ایک شخص نے حضرت عبداللہ بن مسعود کے سامنے نقل کیا کہ میں نے مفصل کو (یعنی اس کی تمام سورتوں کو یعنی سورت حجرات سے لے کر آخر تک کی سورت کو) ایک ہی رکعت میں تلاوت کیا انہوں نے فرمایا کہ یہ تو شعر کی طرح جلدی جلدی پڑھنا ہو گیا اور میں ان سورتوں کو شناخت کرتا ہوں جو کہ ایک دوسرے کے مشابہ ہیں۔ جن کو حضرت رسول کریم صلی اللہ علیہ و آلہ و سلم ایک ساتھ شامل کر کے پڑھا کرتے تھے۔ اس کے بعد انہوں نے مفصل کی بیس سورتیں بیان فرمائیں اور ہر ایک رکعت میں دو دو سورت آپ صلی اللہ علیہ و آلہ و سلم پڑھا کرتے تھے۔


٭٭ عمرو بن منصور، عبداللہ بن رجاء، اسرائیل، ابو حصین، یحیی بن وثاب، مسروق، عبداللہ بن مسعود سے روایت ہے کہ ایک شخص ان کی خدمت میں حاضر ہوا اور عرض کرنے لگا کہ میں نے آج کی رات ایک رکعت میں پوری مفصل سورتیں پڑھ دیں انہوں نے فرمایا کہ کیا شعر کی طرح سے تم اڑتے ہوئے چلے گئے لیکن حضرت رسول کریم صلی اللہ علیہ و آلہ و سلم تو سورت کو جوڑ کر تلاوت فرمایا کرتے تھے اور وہ مفصل کی بیس سورتیں تھیں یعنی حم سے لے کر آخر قرآن کریم تک۔

سورت کا کوئی حصہ نماز میں پڑھنا

محمد بن علی، خالد، ابن جریج، محمد بن عباد، رفعہ، ابن سفیان، عبداللہ بن سائب سے روایت ہے کہ جس دن مکہ مکرمہ فتح ہوا میں اس روز رسول کریم صلی اللہ علیہ و آلہ و سلم کے پاس تھا تو آپ صلی اللہ علیہ و آلہ و سلم نے مکہ مکرمہ کی جانب رخ فرما کر نماز ادا کی اور آپ صلی اللہ علیہ و آلہ و سلم نے جوتے اتار کر بائیں جانب رکھے اور سورہ مومنون شروع فرمائی پس جس وقت حضرت موسیٰ اور حضرت عیسیٰ کی تذکرہ پر پہنچے تو آپ صلی اللہ علیہ و آلہ و سلم کو کھانسی ہو گئی آپ صلی اللہ علیہ و آلہ و سلم نے رکوع کر لیا۔

جس وقت دوران نماز عذاب الہی سے متعلق آیت کریمہ تلاوت کرے تو اللہ سے پناہ مانگے 

محمد بن بشار، یحیی و عبدالرحمن وابن ابو عدی، شعبہ، سلیمان، سعد بن عبیدۃ، مستورد بن احنف، حذیفہ سے روایت ہے کہ انہوں نے ایک رات حضرت رسول کریم صلی اللہ علیہ و آلہ و سلم کے پاس کھڑے ہو کر نماز ادا کی تو دیکھا کہ آپ صلی اللہ علیہ و آلہ و سلم قرآن کریم کی تلاوت فرماتے ہیں پس جس وقت عذاب الہی سے متعلق آیت کریمہ آتی تو آپ صلی اللہ علیہ و آلہ و سلم رک جاتے اور خداوند قدوس کی پناہ مانگتے اور جس وقت آیت رحمت نازل ہوتی تو رک جاتے اور دعا مانگتے اور دوران رکوع سُبْحَانَ رَبِّیَ الْعَظِیمِ اور سجدے میں سُبْحَانَ رَبِّیَ الْأَعْلَی پڑھتے۔

رحمت کی آیت پڑھنے پر رحمت کی دعا کرنا

محمد بن آدم، حفص بن غیاث، العلاء بن مسیب، عمرو بن مرۃ، طلحہ بن یزید، حذیفہ و اعمش، سعد بن عبیدۃ، مستورد بن احنف، صلۃ بن زفر، حذیفہ سے روایت ہے کہ حضرت رسول کریم صلی اللہ علیہ و آلہ و سلم نے سورہ بقرہ اور سورہ آل عمران اور سورہ نساء ایک رکعت میں تلاوت فرمائی جس وقت رحمت کی آیت تلاوت فرماتے تو اللہ تعالیٰ سے رحمت مانگتے اور جس وقت آیت عذاب تلاوت فرماتے تو اس (اللہ عزوجل) کی پناہ مانگتے۔

ایک ہی آیت کریمہ کو متعدد مرتبہ تلاوت کرنا

نوح بن حبیب، یحیی بن سعید القطان، قدامۃ بن عبد اللہ، جسرۃ بنت دجاجۃ، ابو ذر سے روایت ہے کہ حضرت رسول کریم صلی اللہ علیہ و آلہ و سلم نماز میں کھڑے ہو گئے اور ایک آیت کریمہ میں آپ صلی اللہ علیہ و آلہ و سلم نے صبح کر دی (یعنی صبح ہونے تک آپ صلی اللہ علیہ و آلہ و سلم ایک ہی آیت کریمہ تلاوت فرماتے رہے ) اور وہ آیت کریمہ یہ تھی یعنی اے خدا اگر تو بندوں پر عذاب نازل کر دے تو وہ تیرے بندے ہیں اور اگر تو مغفرت فرما دے تو تو بلاشبہ غالب اور حکمت والا ہے۔ (واضح رہے کہ مذکورہ بالا آیت کریمہ حضرت عیسیٰ علیہ السلام قیامت کی دن بارگاہ خداوندی میں عرض کریں گے )

آیت کریمہ کی تفسیر

احمد بن منیع و یعقوب بن ابراہیم الدورقی، ہشیم، ابو بشر، جعفر بن ابو وحشیٰۃ، ابن ایاس، سعید بن جبیر، عبداللہ ابن عباس سے اس آیت کریمہ کی تفسیر میں روایت ہے کہ جس وقت یہ آیت کریمہ نازل ہوئی تو حضرت رسول کریم صلی اللہ علیہ و آلہ و سلم مکہ مکرمہ میں روپوش تھے۔ جس وقت آپ صلی اللہ علیہ و آلہ و سلم اپنے احباب کے ہمراہ نماز ادا فرماتے تھے تو قرآن کریم بلند آواز سے تلاوت فرماتے اور جس وقت اہل شرک آپ صلی اللہ علیہ و آلہ و سلم کی آواز سنتے تو نعوذ باللہ قرآن کریم کو برا کہتے اور جس ذات نے قرآن کریم نازل فرمایا اور جو قرآن کریم لے کر حاضر ہوئے (جبرائیل ) اس کو بھی برا بھلا کہتے اس پر خداوند قدوس نے اپنے پیغام لانے والوں سے ارشاد فرمایا تم اتنی آواز میں نے پکارو۔ مطلب یہ ہے کہ تم قرآن کریم بہت زیادہ آواز سے نہ پڑھو۔ ایسا نہ ہو کہ مشرکین قرآن کریم سن لیں اور قرآن کریم کو برا کہہ دیں اور نہ بہت زیادہ آہستہ سے قرآن کریم پڑھو کہ تمہارے ساتھی نہ سن سکیں بلکہ تم درمیان درمیان کا راستہ اختیار کرو۔ وہ راستہ یہ ہے کہ تمہارے ساتھی سن لیں اور باہر والے کافر نہ سنیں۔


٭٭ محمد بن قدامۃ، جریر، اعمش، جعفر بن ایاس، سعید بن جبیر، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم بلند آواز سے قرآن کریم تلاوت فرماتے اور جس وقت اہل شرک آپ صلی اللہ علیہ و آلہ و سلم کی آواز سنتے تو وہ لوگ قرآن کریم کو برا کہتے اور جو شخص قرآن کریم لے کر آیا ہے اس کو بھی برا کہتے اس وجہ سے آپ صلی اللہ علیہ و آلہ و سلم قرآن کریم کو ہلکی آواز سے پڑھنے لگے اس قدر آہستہ سے کہ آپ صلی اللہ علیہ و آلہ و سلم کے ساتھیوں کو بھی نہ سنائی دے سکے اس پر خداوند قدوس نے یہ آیت کریمہ نازل فرمائی۔

قرآن کریم کو بلند آواز سے تلاوت کرنا

یعقوب بن ابراہیم الدورقی، وکیع، مسعر، ابو العلاء، یحیی بن جعدۃ، ام ہانی سے روایت ہے کہ میں حضرت رسول کریم صلی اللہ علیہ و آلہ و سلم کی قرأت کو (مسجد میں ) سنتی تھی اور میں اپنی چھت کے اوپر ہوتی تھی۔


٭٭ عمرو بن علی، عبدالرحمن، جریر بن حازم، ابو قتادہ سے روایت ہے کہ میں نے حضرت انس سے دریافت کیا کہ حضرت رسول کریم صلی اللہ علیہ و آلہ و سلم کس طریقہ سے تلاوت قرآن فرمایا کرتے تھے ؟ تو انہوں نے جواب میں فرمایا کہ آپ صلی اللہ علیہ و آلہ و سلم آواز کھینچ کر تلاوت فرماتے تھے۔

قرآن کریم عمدہ آواز سے تلاوت کرنا

علی بن حجر، جریر، اعمش، طلحہ بن مصرف، عبدالرحمن بن عوسجۃ، براء بن عازب کہتے ہیں کہ حضرت رسول کریم صلی اللہ علیہ و آلہ و سلم نے فرمایا قرآن کو اپنی آوازوں سے مزین کرو۔


٭٭ عمرو بن علی، یحیی، شعبہ، طلحہ، عبدالرحمن بن عوسجۃ، براء بن عازب سے روایت کہ رسول کریم صلی اللہ علیہ و آلہ و سلم نے ارشاد فرمایا تم لوگ قرآن کریم کو اپنی (عمدہ) آواز سے زینت دو۔ ابن عوسجہ نے فرمایا میں اس بات کو بھول گیا تھا تو مجھ کو یہ بات ابن مزاحم نے یاد دلائی۔


٭٭ محمد بن زنبورمکی، ابن ابو حازم، یزید بن عبد اللہ، محمد بن ابراہیم، ابو سلمہ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ خداوند قدوس کسی شئی کو اس طریقہ سے نہیں سنتا کہ جس طریقہ سے قرآن کریم کو سنتا ہے حضرت رسول کریم صلی اللہ علیہ و آلہ و سلم کی زبان مبارک سے جو کہ عمدہ آواز سے قرآن کریم کی تلاوت کرے۔


٭٭ قتیبہ، سفیان، زہری، ابو سلمہ، ابو ہریرہ، کہتے ہیں کہ رسول کریم صلی اللہ علیہ و آلہ و سلم نے فرمایا اللہ تعالیٰ کسی چیز کو اس طرح نہیں سنتے جس طرح کسی اچھی آواز والے نبی کی زبان سے قرآن سنتے ہیں۔


٭٭ سلیمان بن داؤد، ابن وہب، عمرو بن حارث، ابن شہاب، ابو سلمہ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے حضرت ابو موسیٰ کی قرأت سنی تو فرمایا کہ تم کو حضرت داؤد علیہ السلام کا لہجہ عطا فرمایا گیا ہے۔


٭٭ عبدالجبار بن العلاء بن عبدالجبار، سفیان، زہری، عروہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم نے ایک مرتبہ حضرت ابو موسیٰ اشعری کی تلاوت قرآن کی آواز سنی تو ارشاد فرمایا کہ تم کو حضرت داؤد علیہ السلام کے خاندان کی ایک بانسری عطا کی گئی ہے یعنی تمہارا اگلا اور لہجہ حضرت داؤد جیسا ہے۔


٭٭ اسحاق بن ابراہیم، عبدالرزاق، معمر، زہری، عروہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم نے حضرت ابو موسیٰ اشعری کی تلاوت قرآن کریم سنی تو ارشاد فرمایا کہ ان کو حضرت داؤد کی ایک بانسری ملی ہے۔


٭٭ قتیبہ، لیث بن سعد، عبداللہ بن عبید اللہ بن ابو ملیکۃ، یعلی بن مملک سے روایت ہے کہ انہوں نے حضرت ام سلمہ سے حضرت رسول کریم صلی اللہ علیہ و آلہ و سلم کی تلاوت اور نماز کے متعلق دریافت کیا۔ انہوں نے فرمایا کہ تم کو آپ صلی اللہ علیہ و آلہ و سلم کی نماز سے کیا تعلق ہے ؟ پھر انہوں نے بیان فرمایا آپ صلی اللہ علیہ و آلہ و سلم کی قرأت کو کہ وہ قرأت بالکل صاف تھی اور ایک ایک کر کے ہر ایک حرف علیحدہ معلوم ہوتا تھا۔

بوقت رکوع تکبیر پڑھنا

سوید بن نصر، عبداللہ بن مبارک، یونس، زہری، ابو سلمہ بن عبدالرحمن سے روایت ہے کہ جس وقت ابو ہریرہ کو مدینہ میں مروان نے خلیفہ مقرر کیا تو وہ جس وقت نماز فرض کے واسطے کھڑے ہوتے تو تکبیر کہتے پھر رکوع فرماتے وقت تکبیر فرماتے پھر جس وقت رکوع سے سر اٹھاتے تو سَمِعَ اللَّہُ لِمَنْ حَمِدَہُ رَبَّنَا وَلَکَ الْحَمْدُ پڑھتے پھر تکبیر کہتے۔ جس وقت آپ سجدے کے واسطے جھک جاتے پھر جس وقت دو رکعت کے بعد تشہد پڑھ کر اٹھ جاتے تو تکبیر کہتے اور اس طریقہ سے وہ پوری نماز میں کرتے پھر جس وقت نماز سے فراغت ہو گئی اور سلام پھیرا تو لوگوں کی جانب مخاطب ہوئے اور فرمایا کہ اس ذات کی قسم جس کہ جس کے قبضہ میں میری جان ہے میں تم سب سے زیادہ حضرت رسول کریم صلی اللہ علیہ و آلہ و سلم کے زیادہ مشابہ ہوں نماز پڑھنے کے اعتبار سے۔ (یعنی میری نماز حضرت رسول کریم صلی اللہ علیہ و آلہ و سلم کی نماز سے زیادہ مشابہ ہے )

بوقت رکوع کانوں تک ہاتھ اٹھانے سے متعلق

علی بن حجر، اسماعیل، سعید، قتادہ، نصر بن عاصم لیثی، مالک بن حویرث سے روایت ہے کہ میں نے حضرت رسول کریم صلی اللہ علیہ و آلہ و سلم کو دیکھا آپ صلی اللہ علیہ و آلہ و سلم اپنے دونوں ہاتھ اٹھاتے جس وقت تکبیر فرماتے اور جس وقت رکوع فرماتے اور رکوع سے سر اٹھاتے دونوں کان کی لو تک۔

دونوں مونڈھوں تک ہاتھ اٹھانے سے متعلق

قتیبہ، سفیان، زہری، سالم، عبداللہ بن عمر سے روایت ہے کہ میں نے حضرت رسول کریم صلی اللہ علیہ و آلہ و سلم کو دیکھا آپ صلی اللہ علیہ و آلہ و سلم جس وقت نماز شروع فرماتے تو دونوں ہاتھ اٹھاتے مونڈھوں تک اور اسی طریقہ سے جس وقت رکوع فرماتے اور رکوع سے سر اٹھاتے۔

مونڈھوں تک ہاتھ نہ اٹھانا

سوید بن نصر، عبداللہ بن مبارک، سفیان، عاصم بن کلیب، عبدالرحمن بن اسود، علقمہ، عبداللہ بن مسعود سے روایت ہے کہ انہوں نے فرمایا کیا میں تم کو حضرت رسول کریم صلی اللہ علیہ و آلہ و سلم کی نماز کے بارے میں نہ بتلا دوں پھر وہ کھڑے ہوئے انہوں نے دونوں ہاتھ اٹھائے پہلی مرتبہ میں (یعنی جس وقت نماز شروع کی) پھر ہاتھ نہ اٹھائے 

رکوع میں پشت برابر رکھنا

قتیبہ، فضیل، اعمش، عمارۃ بن عمیر، ابو معمر، ابو مسعود سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا اس شخص کی نماز نہیں ہوتی جو اپنی پشت کو برابر نہ کرے رکوع اور سجدہ میں۔




نماز قصر سے متعلقہ احادیث

مکہ معظمہ میں نماز پڑھنا

اسماعیل بن مسعود، یزید بن زریع، سعید، قتادہ، موسیٰ بن سلمہ سے روایت ہے کہ انہوں نے عبداللہ ابن عباس سے عرض کیا اگر میں باجماعت نماز نہ پڑھ سکو اور بطحاء مکہ معظمہ میں ہوں تو کتنی رکعات نماز ادا کروں ؟ فرمایا نبی صلی اللہ علیہ و آلہ و سلم کی سنت کے مطابق دو رکعت۔

منیٰ میں نماز قصر ادا کرنا

قتیبہ، ابو احوص، ابو اسحاق ، حارثۃ بن وہب خزاعی، فرماتے ہیں کہ میں نے رسول اللہ صلی اللہ علیہ و آلہ و سلم کے ساتھ منیٰ میں نماز ادا کی۔ جس وقت ہم لوگ حالت امن میں تھے۔ رسول اللہ صلی اللہ علیہ و آلہ و سلم نے دو رکعت سے زیادہ نماز ادا نہ فرمائی۔


٭٭ عمرو بن علی، یحیی بن سعید، شعبہ، ابو اسحاق ، عمرو بن علی، یحیی بن سعید، سفیان، ابو اسحاق ، حارثۃ بن وہب فرماتے ہیں کہ رسول اللہ صلی اللہ علیہ و آلہ و سلم نے ہمیں منیٰ میں دو رکعت نماز پڑھائی۔ حالانکہ لوگوں کی بہت بڑھی تعداد تھی اور ہر طرف امن تھا۔


٭٭ قتیبہ، لیث، بکیر، محمد بن عبداللہ بن ابو سلیمان، انس بن مالک فرماتے ہیں کہ میں نے رسول اللہ صلی اللہ علیہ و آلہ و سلم حضرت ابو بکر صدیق حضرت عمر فاروق اور حضرت عثمان غنی رضی اللہ عنھم کے ابتداء زمانہ میں ان حضرات کے ساتھ منیٰ میں (ہمیشہ) دو رکعت ہی پڑھیں۔


٭٭ قتیبہ، عبدالواحد، اعمش، ابراہیم، عبدالرحمن بن یزید، محمود بن غیلان، یحیی بن آدم، سفیان، اعمش، ابراہیم، عبدالرحمن بن یزید فرماتے ہیں کہ میں نے رسول اللہ صلی اللہ علیہ و آلہ و سلم کے ساتھ مننی کے مقام پر دو رکعات پڑھیں۔


٭٭ علی بن خشرم، عیسی، اعمش، ابراہیم، عبدالرحمن بن یزید، عثمان، عبداللہ بن مسعود فرماتے ہیں کہ عثمان نے منیٰ میں چار رکعات ادا کیں اور اس بات سے عبداللہ بن مسعود کو آگاہ کیا گیا تو انہوں نے فرمایا میں نے تو رسول اللہ صلی اللہ علیہ و آلہ و سلم کے ساتھ منیٰ میں دو رکعات ہی پڑھیں تھیں۔

 
٭٭ عبد اللہ بن سعید، یحیی، عبید اللہ، نافع، عبداللہ ابن عمر فرماتے ہیں کہ میں نے رسول اللہ صلی اللہ علیہ و آلہ و سلم کے ساتھ ابو بکر و عمر کے ساتھ منیٰ میں دو رکعت نماز ہی پڑھی ہے۔


٭٭ محمد بن سلمہ، ابن وہب، یونس، ابن شہاب، عبید اللہ بن عبداللہ بن عمر فرماتے ہیں کہ رسول اللہ صلی اللہ علیہ و آلہ و سلم نے منیٰ میں دو رکعات ادا فرمائیں۔ پھر ابو بکر عمر اور عثمان غنی رضی اللہ عنھم نے بھی اپنی ابتداء خلافت کے دور میں دو رکعات ہی ادا فرمائیں۔

کتنے دن تک ٹھہر نے تک قصر کرنا جائز ہے ؟

حمید بن مسعدۃ، یزید، یحیی بن ابو اسحاق ، انس بن مالک رضی اللہ عنہ فرماتے ہیں کہ ہم نے رسول اللہ صلی اللہ علیہ و آلہ و سلم کے ساتھ مدینہ منورہ سے مکہ مکرمہ جانے کیلئے سفر کیا تو آپ صلی اللہ علیہ و آلہ و سلم جب تک (مدینہ) واپس نہ لوٹے تب تک آپ صلی اللہ علیہ و آلہ و سلم ہمیں دو رکعت ہی پڑھاتے رہے۔ راوی حدیث کہتے ہیں کہ میں نے پوچھا کہ کیا آپ صلی اللہ علیہ و آلہ و سلم نے مکہ مکرمہ میں قیام بھی کیا تھا؟ فرمایا ہاں ! دس دن ٹھہرے تھے۔


٭٭ عبدالرحمن بن اسود بصری، محمد بن ربیعۃ، عبدالحمید بن جعفر، یزید بن ابو حبیب، عراک بن مالک، عبید اللہ بن عبد اللہ، عبداللہ ابن عباس کہتے ہیں کہ رسول اللہ صلی اللہ علیہ و آلہ و سلم نے مکہ مکرمہ میں پندرہ دن قیام کیا اور (اس عرصہ میں ) دو رکعت ہی نماز پڑھتے رہے ۔


٭٭ محمد بن عبدالملک بن زنجویہ عبدالرزاق، ابن جریج، اسماعیل بن محمد بن سعد، حمید بن عبدالرحمن، سائب بن یزید، علاء بن حضرمی کہتے ہیں کہ رسول اللہ صلی اللہ علیہ و آلہ و سلم نے فرمایا مہاجرین ارکان حج کو پورا کر چکے تو اس کے بعد تین دن تک مکہ میں قیام پذیر رہیں۔


٭٭ ابوعبدالرحمن، حارث بن مسکین، سفیان، عبدالرحمن بن حمید، سائب بن یزید، علاء بن حضرمی کہتے ہیں کہ رسول اللہ صلی اللہ علیہ و آلہ و سلم نے ارشاد فرمایا مہاجرین حج کے ارکان پورا کر چکنے کے بعد مکہ میں تین دن قیام کریں 


٭٭ احمدن یحیی صوفی، ابو نعیم، علاء بن زہیر ازدی، عبدالرحمن بن اسود، عائشہ صدیقہ نے ارشاد فرمایا کہ انہوں نے رسول اللہ صلی اللہ علیہ و آلہ و سلم کے ساتھ عمرہ کا سفر کیا اور آپ صلی اللہ علیہ و آلہ و سلم کے ساتھ مدینہ منورہ سے مکہ مکرمہ گئیں۔ جب مکہ مکرمہ پہنچی تو عرض کیا یا رسول اللہ صلی اللہ علیہ و آلہ و سلم میرے والدین آپ صلی اللہ علیہ و آلہ و سلم پر قربان میں (دوران سفر) قصر بھی پڑھتی رہی افطار بھی کرتی رہی اور روزے بھی رکھتی رہی۔ آپ صلی اللہ علیہ و آلہ و سلم نے فرمایا عائشہ صدیقہ! تم نے عمدہ کام کیا اور رسول اللہ صلی اللہ علیہ و آلہ و سلم نے میرے اس فعل پر مجھ کو تنبیہ نہیں کی۔

دوران سفر نوافل ادا کرنا

احمد بن یحیی، ابو نعیم، العلاء بن زہیر، وبرۃ بن عبدالرحمن کہتے ہیں کہ عبداللہ ابن عمر دوران سفردو سے زیادہ رکعت نہیں ادا کرتے تھے۔ اس کے علاوہ نہ ان رکعت سے پہلے کچھ پڑھتے اور نہ ان کے بعد۔ ان سے دریافت کیا گیا کہ یہ کیا ہے ؟ انہوں نے کہا کہ میں نے تو رسول اللہ صلی اللہ علیہ و آلہ و سلم کو اسی طرح عمل کرتے ہوئے دیکھا ہے۔


٭٭ نوح بن حبیب، یحیی بن سعید، عیسیٰ بن حفص بن عاصم فرماتے ہیں کہ میں ایک دفعہ عبداللہ ابن عمر کے ساتھ سفر میں تھا کہ انہوں نے ظہر اور عصر کی دو دو رکعت پڑھیں اور پھر اپنے رہنے کی جگہ پر چلے گئے۔ جب انہوں نے باقی لوگوں کو نماز ادا کرتے ہوئے دیکھا تو ان سے پوچھا کہ یہ کیا کر رہے ہیں ؟ میں نے کہا نوافل ادا کر رہے ہیں۔ کہنے لگے اگر میں نماز فرض سے ماقبل یا بعد میں کچھ نماز پڑھنی ہوتی تو میں فرض ہی پورے ادا کر لیتا لیکن میں رسول اللہ صلی اللہ علیہ و آلہ و سلم کی وفات تک آپ صلی اللہ علیہ و آلہ و سلم کے ساتھ رہا۔ رسول اللہ صلی اللہ علیہ و آلہ و سلم سفر میں دو رکعت سے زائد نماز نہیں ادا فرماتے تھے۔ پھر میں ابو بکر رضی اللہ عنہ کے ساتھ بھی ان کی وفات تک رہا۔ اس کے بعد عمر فاروق رضی اللہ اور عثمان غنی رضی اللہ عنہ کے ساتھ بھی وقت گزارا۔ یہ سب حضرات اسی طرح (دو رکعت ہی) پڑھا کرتے تھے۔



گرہن کے متعلق احادیث کی کتاب

چاند گرہن اور سورج گرہن کا بیان

قتیبہ، حماد، یونس، حسن، ابو بکرہ کہتے ہیں کہ رسول اللہ صلی اللہ علیہ و آلہ و سلم نے فرمایا چاند اور سورج اللہ تعالیٰ کی دو نشانیوں میں سے ہیں۔ ان میں کسی کے زندہ رہنے یا مر جانے کی وجہ سے گرہن نہیں لگتا۔ یہ تو اللہ تعالیٰ اپنے بندوں کو ڈرانے کے لئے گرہن لگاتے ہیں۔

بوقت سورج گرہن تسبیح و تکبیر پڑھنا اور دعا کرنا

محمد بن عبداللہ بن مبارک، ابو ہشام، مغیرۃ بن سلمہ، وہیب، ابو مسعود جریری، حیان بن عمیر، عبدالرحمن بن سمرہ کہتے ہیں کہ میں مدینہ منورہ میں اپنے تیروں سے کھیل میں مصروف تھا کہ سورج گرہن لگ گیا۔ چنانچہ میں نے اپنے تیر اکھٹے کئے اور سوچنے لگا کہ چل کر دیکھوں رسول اللہ صلی اللہ علیہ و آلہ و سلم سورج گرہن کی وجہ سے کوئی نئی ہدایت فرماتے ہیں۔ میں آپ صلی اللہ علیہ و آلہ و سلم کی پشت سے آیا۔ آپ صلی اللہ علیہ و آلہ و سلم مسجد میں تشریف فرما تھے اور تسبیح اور تکبیر ادا کرتے ہوئے دعا فرما رہے تھے۔ حتی کہ گرہن ختم ہو گیا۔ پھر آپ صلی اللہ علیہ و آلہ و سلم کھڑے ہوئے اور چار سجدوں کے ساتھ دو رکعت نماز ادا کی۔

سورج گرہن کے وقت نماز ادا کرنا

محمد بن سلمہ، ابن وہب، عمرو بن حارث، عبدالرحمن بن قاسم، عبداللہ بن عمر رضی اللہ عنہ آنحضرت صلی اللہ علیہ و آلہ و سلم سے نقل کرتے ہیں کہ نبی صلی اللہ علیہ و سلم نے فرمایا سورج یا چاند گرہن کسی کی موت یا زندگی کی وجہ سے نہیں ہوتا یہ تو رب ذوالجلال والاکرام کی نشانیوں میں سے دو نشانیاں ہیں۔ اس وجہ سے اگر تم لوگ (گرہن) دیکھو تو نماز پڑھا کرو۔

چاند گرہن کے وقت نماز پڑھنے کا حکم

یعقوب بن ابراہیم، یحیی، اسماعیل، قیس، ابو مسعود، کہتے ہیں کہ رسول اللہ صلی اللہ علیہ و آلہ و سلم نے ارشاد فرمایا سورج اور چاند کو کسی کی موت کی وجہ سے گرہن نہیں لگتا بلکہ یہ تو رب کریم کی نشانیوں میں سے ہیں۔ اگر تم ایسا دیکھا کرو (گرہن) تو نماز پڑھا کرو۔

ابتدائے گرہن سے گرہن ختم ہو جانے تک نماز میں مصروف رہنا

محمد بن کامل مروزی، ہشیم، یونس، حسن، ابو بکرہ کہتے ہیں کہ رسول اللہ صلی اللہ علیہ و آلہ و سلم نے ارشاد فرمایا چاند اور سورج اللہ جل جلالہ کی دو نشانیاں ہیں اور انہیں کسی کے مر جانے یا زندہ رہنے کی وجہ سے گرہن نہیں لگتا بلکہ یہ تو اللہ تعالیٰ کی ایک نشانی ہے۔ اگر تم ایسا (گرہن) دیکھو تو نماز ادا کیا کرو حتی کہ وہ (گرہن) ختم ہو جائے۔


٭٭ عمرو بن علی و محمد بن عبدالاعلی، خالد، اشعث، حسن، ابو بکرہ رضی اللہ عنہ فرماتے ہیں کہ ایک مرتبہ ہم رسول اللہ صلی اللہ علیہ و آلہ و سلم کے قریب بیٹھے ہوئے تھے کہ سورج کو گرہن لگ گیا۔ رسول اللہ صلی اللہ علیہ و آلہ و سلم تیزی سے اپنے کپڑے گھسیٹتے ہوئے کھڑے ہوئے اور دو رکعات ادا فرمائیں حتی کہ سورج گرہن ختم ہو گیا۔

صلوٰۃ کسوف (گرہن کی نماز) کے لئے اذان دینا

عمرو بن عثمان بن سعید، ولید، اوزاعی، زہری، عروہ، عائشہ صدیقہ فرماتی ہیں کہ رسول اللہ صلی اللہ علیہ و آلہ و سلم کے دور میں سورج گرہن ہوا تو آپ صلی اللہ علیہ و آلہ و سلم نے مؤذن کو حکم فرمایا تو انہوں نے اعلان کیا کہ لوگوں نماز کے لئے اکھٹے ہو جاؤ چنانچہ لوگ اکھٹے ہو گئے اور اپنی صفیں درست کرنے لگے۔ رسول اللہ صلی اللہ علیہ و آلہ و سلم نے چار سجدوں اور چار رکوع کے ساتھ دو رکعات نماز پڑھائی۔

گرہن کی نماز میں صفیں بنانے کا بیان

محمد بن خالد بن خلی، بشر بن شعیب، زہری، عروہ بن زبیر، عائشہ صدیقہ فرماتی ہیں کہ رسول اللہ صلی اللہ علیہ و آلہ و سلم کی زندگی میں ایک دفعہ سورج گرہن ہوا تو آپ صلی اللہ علیہ و آلہ و سلم مسجد میں تشریف لے گئے اور کھڑے ہو کر تکبیر کہی۔ صحابہ نے آپ صلی اللہ علیہ و آلہ و سلم کے پیچھے صفیں بنا لیں اور آپ صلی اللہ علیہ و آلہ و سلم نے چار رکوع اور چار سجدے ادا کئے۔ اس سے پہلے کہ آپ صلی اللہ علیہ و آلہ و سلم نماز سے فراغت حاصل کرتے گرہن ختم ہو چکا تھا۔

نماز گرہن کا طریقہ

یعقوب بن ابراہیم، اسماعیل ابن علیٰۃ، سفیان ثوری، حبیب بن ابو ثابت، طاؤس، عبداللہ ابن عباس فرماتے ہیں کہ رسول اللہ صلی اللہ علیہ و آلہ و سلم نے سورج گرہن کے وقت نماز ادا فرمائی تو اس میں آٹھ رکوع کئے اور چار سجدے کئے۔ عطاء بھی عبداللہ ابن عباس سے اسی طرح کی روایت نقل کرتے ہیں۔


٭٭ محمد بن مثنی، یحیی، سفیان، حبیب بن ابو ثابت، طاؤس، عبداللہ ابن عباس رسول اللہ صلی اللہ علیہ و آلہ و سلم سے نقل کرتے ہیں کہ آپ صلی اللہ علیہ و آلہ و سلم نے سورج گرہن کی نماز میں پہلے قرأت فرمائی پھر رکوع کیا اور پھر سجدے میں گئے۔ پھر دوسری رکعت بھی اسی طرح سے ادا فرمائی۔

سیدنا عبداللہ ابن عباس سے نماز گرہن سے متعلق ایک اور روایت

عمرو بن عثمان بن سعید، ولید، ابن نمر، عبدالرحمن بن نمیر، زہری، کثیر بن عباس، عمرو بن عثمان، ولید، اوزاعی، زہری، کثیر بن عباس، عبداللہ بن عباس رضی اللہ عنہ فرماتے ہیں کہ سورج گرہن کے وقت رسول اللہ صلی اللہ علیہ و آلہ و سلم نے نماز ادا فرمائی تو دو رکعات پڑھیں اور اس میں چار رکوع اور چار سجدے کئے۔

ایک اور طریقہ کی گرہن کی نماز

یعقوب بن ابراہیم، ابن علیٰۃ، ابن جریج، عطاء، عبید بن عمیر سے نقل کرتے ہیں کہ فرمایا مجھ سے اس شخص نے یہ بیان کیا کہ جسے میں سچا انسان سمجھتا ہوں۔ فرمایا رسول اللہ صلی اللہ علیہ و آلہ و سلم کے دور میں سورج کو گرہن لگا تو آپ صلی اللہ علیہ و آلہ و سلم نے صحابہ کے ساتھ بہت طویل قیام کیا۔ پہلے کھڑے رہے پھر رکوع فرمایا پھر کھڑے ہوئے پھر رکوع فرمایا اور دو رکعت ادا فرمائیں ان میں ہر رکعت میں تین رکوع ادا کئے اور تیسرے رکوع کے بعد سجدہ میں چلے گئے۔ حتی کہ بعض لوگ طویل قیام کی وجہ سے بے ہوش ہو گئے اور ان پر پانی کے گلاس انڈیلے گئے۔ آپ صلی اللہ علیہ و آلہ و سلم جب رکوع فرماتے تو اللہ اکبر کہتے پھر رکوع سے سر اٹھاتے تو سمع اللہ لمن حمدہ کہتے۔ چنانچہ آپ صلی اللہ علیہ و آلہ و سلم اس وقت تک نماز میں مصروف رہے جب تک کہ گرہن ختم نہیں ہو گیا۔ پھر کھڑے ہوئے اور اللہ کی حمد و ثنا بیان کرنے کے بعد ارشاد فرمایا سورج اور چاند کو گرہن کسی کی موت یا زندگی کی وجہ سے نہیں لگتا بلکہ یہ اللہ تعالیٰ کی ایک نشانی ہے اور اللہ اس سے تمہیں ڈراتا ہے۔ لہذا جب انہیں گرہن لگے تو اللہ کو یاد کرنے کے لئے دوڑ پڑو (یعنی صلوٰۃ کسوف ادا کرنے کے لئے )۔ یہاں تک کہ وہ (گرہن) صاف ہو جائے۔


٭٭ اسحاق بن ابراہیم، معاذ بن ہشام، قتادہ، عطاء، عبید بن عمیر، عائشہ صدیقہ رضی اللہ عنہ رسول اللہ صلی اللہ علیہ و آلہ و سلم سے روایت کرتی ہیں کہ آپ صلی اللہ علیہ و آلہ و سلم نے نماز ادا فرمائی اور اس میں چھ رکوع اور چار سجدے کئے۔ راوی حدیث کہتے ہیں کہ میں نے معاذ سے دریافت کیا کہ یہ (نماز) رسول اللہ صلی اللہ علیہ و آلہ و سلم سے ہے ؟ راوی حدیث نے فرمایا اس میں کسی قسم کے شک و شبہ کی قطعاً گنجائش نہیں۔


سیدہ ّ عائشہ صدیقہ سے روایت کیا گیا ایک اور طریقہ

محمد بن سلمہ، ابن وہب، یونس، ابن شہاب، عروہ بن زبیر، عائشہ صدیقہ رضی اللہ عنہا فرماتی ہیں کہ رسول اللہ صلی اللہ علیہ و آلہ و سلم کے زمانہ میں سورج گرہن ہوا تو رسول اللہ صلی اللہ علیہ و آلہ و سلم کھڑے ہوئے اور تکبیر کہی۔ صحابہ نے آپ صلی اللہ علیہ و آلہ و سلم کے پیچھے صفیں بنا لیں۔ پہلے رسول اللہ صلی اللہ علیہ و آلہ و سلم نے طویل قرأت کی پھر تکبیر کہہ کر کافی لمبا رکوع کیا پھر رکوع سے سر اٹھایا اور سَمِعَ اللَّہُ لِمَنْ حَمِدَہُ رَبَّنَا وَلَکَ الْحَمْدُ کہا۔ اس کے بعد کھڑے ہوئے اور طویل قرأت کی لیکن یہ پہلی قرأت سے نسبتاً کم تھی۔ پھر تکبیر کہہ کر رکوع میں چلے گئے اور طویل رکوع کیا۔ یہ رکوع بھی پہلے رکوع کی نسبت کم تھا۔ پھر سَمِعَ اللَّہُ لِمَنْ حَمِدَہُ رَبَّنَا وَلَکَ الْحَمْدُ کہہ کر سجدہ کیا۔ اس کے بعد دوسری رکعت میں بھی اسی طرح کیا۔ چنانچہ چار سجدے ادا کیئے۔ اس سے پہلے رسول اللہ صلی اللہ علیہ و آلہ و سلم نماز (صلوٰۃ الکسوف) سے فارغ ہوتے گرہن صاف ہو چکا تھا۔ پھر آپ صلی اللہ علیہ و آلہ و سلم کھڑے ہوئے اور خطبہ ارشاد فرمایا۔ چنانچہ پہلے اللہ تعالیٰ کی حمد و ثناء بیان کی کہ جس کا وہ اہل ہے۔ پھر فرمایا سورج اور چاند اللہ تعالیٰ کی دو نشانیوں میں سے ہیں۔ انہیں کسی کی موت یا حیات کی وجہ سے ہرگز گرہن نہیں لگتا۔ لہذا اگر تم (گرہن) دیکھو تو اس وقت تک نماز ادا کرتے رہو جب تک کہ گرہن ختم نہ ہو جائے۔ پھر فرمایا میں نے اس جگہ سے وہ چیزیں دیکھیں ہیں جن کے متعلق تم سے وعدہ کیا گیا ہے۔ تم نے دیکھا ہو گا کہ میں (دوران نماز) ذرا آگے ہوا تھا۔ اس وقت میں جنت کے میوؤں میں سے ایک گچھا توڑنے لگا تھا اور جب میں پیچھے ہٹا تھا تو اس وقت میں نے جہنم کو دیکھا اس حالت میں کہ اس کا ایک حصہ دوسرے کو کھا رہا تھا۔ پھر میں نے جہنم میں عمرو بن لحی کو دیکھا جس نے سب سے پہلے سائبہ نکالا۔


٭٭ اسحاق بن ابراہیم، ولید بن مسلم، اوزاعی، زہری، عروہ، عائشہ صدیقہ رضی اللہ عنہا فرماتی ہیں کہ رسول اللہ صلی اللہ علیہ و آلہ و سلم کے زمانے میں سورج کو گرہن لگا تو نماز با جماعت ادا کرنے کے لئے لوگوں کو پکارا گیا۔ تمام لوگ جمع ہوئے اور رسول اللہ صلی اللہ علیہ و آلہ و سلم نے انہیں دو رکعات نماز پڑھائی جس میں چار رکوع اور چار ہی سجدے ادا کئے۔


٭٭ قتیبہ، مالک، ہشام بن عروہ، عائشہ صدیقہ رضی اللہ عنہا فرماتی ہیں کہ جب رسول اللہ صلی اللہ علیہ و آلہ و سلم کے زمانہ میں سورج گرہن ہوا تو رسول اللہ صلی اللہ علیہ و آلہ و سلم نے صحابہ کو نماز پڑھائی۔ چنانچہ پہلے طویل قیام کیا پھر طویل رکوع کیا پھر کھڑے ہوئے اور پہلے سے ذرا کم طویل قیام کیا پھر رکوع کیا تو وہ بھی کافی لمبا تھا لیکن پہلے رکوع سے نسبتاً کم تھا۔ پھر کھڑے ہوئے اور سجدے میں چلے گئے اور اسی طرح دوسری رکعت بھی ادا فرمائی۔ جب رسول اللہ صلی اللہ علیہ و آلہ و سلم نماز سے فارغ ہوئے تو سورج بالکل صاف ہو چکا تھا۔ چنانچہ آپ صلی اللہ علیہ و آلہ و سلم نے خطبہ ارشاد فرمایا اور اللہ جل جلالہ کی حمد و ثناء بیان کرنے کے بعد ارشاد فرمایا سورج اور چاند اللہ تعالیٰ کی نشانیوں میں سے دو نشانیاں ہیں انہیں کسی کی موت و حیات کی وجہ سے گرہن نہیں لگتا اگر تم لوگ ایسا دیکھو تو اللہ تعالیٰ سے دعا کیا کرو۔ پھر ارشاد فرمایا اے امت محمدیہ! تم میں سے کوئی بھی شخص اپنی باندی یا غلام کے زنا کرنے پر بھی اللہ تعالیٰ سے زیادہ غیرت مند (یعنی ان کے زنا کرنے پر تمہیں تو غیرت آئے لیکن یہ سوچو کہ تمہارے زنا کرنے پر اللہ تعالیٰ کو کتنی غیرت آتی ہو گی) نہیں ہو سکتا۔ اے امت محمدیہ اگر تم لوگوں کو وہ کچھ معلوم ہو جو مجھے پتہ ہے تو تم لوگ ہنسنا کم کرو دو اور رونا زیادہ کر دو۔


٭٭ محمد بن سلمہ، ابن وہب، عمرو بن حارث، یحیی بن سعید، عمرۃ، عائشہ صدیقہ رضی اللہ عنہا فرماتی ہیں کہ ایک یہودیہ ان کے پاس آئی اور کہنے لگی اللہ تمہیں عذاب قبر سے بچائے۔ انہوں نے عرض کیا یا رسول اللہ صلی اللہ علیہ و آلہ و سلم! کیا لوگوں کو قبر میں بھی عذاب ہو گا؟ فرمایا ہاں ! میں قبر کے عذاب سے اللہ تعالیٰ کی پناہ مانگتا ہوں۔ پھر آپ صلی اللہ علیہ و آلہ و سلم باہر نکلے تو سورج گرہن ہو گیا۔ چنانچہ ہم سب حجرہ میں آ گئے اور عورتیں بھی ہمارے پاس جمع ہونے لگیں۔ پھر رسول اللہ صلی اللہ علیہ و آلہ و سلم تشریف لائے۔ اس وقت تقریباً چاشت کا وقت ہو گا۔ پھر آپ صلی اللہ علیہ و آلہ و سلم نے نماز ادا کی اور طویل قیام کرنے کے بعد طویل رکوع کیا۔ پھر سر اٹھایا اور پہلے قیام سے ذرا کم طویل قیام کیا اور اس طرح پہلے رکوع سے ذرا کم طویل رکوع کیا۔ پھر سجدہ کیا اور دوسری رکعات بھی اسی طرح پڑھی فرق یہ تھا کہ اس میں قیام اور رکوع پہلی رکعت سے ذرا کم طویل تھے۔ پھر جب آپ صلی اللہ علیہ و آلہ و سلم سجدہ میں گئے تو سورج گرہن ختم ہو گیا۔ پھر آپ صلی اللہ علیہ و آلہ و سلم نماز سے فارغ ہوئے اور منبر پر بیٹھ کر ارشاد فرمایا لوگوں کی قبر میں اس طرح آزمائش کی جائے گی جس طرح کہ دجال کے سامنے آزمائش کی جائے گی۔ اس کے بعد ہم اکثر آپ صلی اللہ علیہ و آلہ و سلم کو عذاب قبر سے پناہ مانگتے ہوئے سنا کرتے تھے۔

ایک اور قسم

عمرو بن علی، یحیی بن سعید، یحیی بن سعید، انصاری، عمرۃ، عائشہ صدیقہ رضی اللہ عنہا فرماتی ہیں کہ میرے پاس ایک یہودیہ آئی اور کہنے لگی اللہ تعالیٰ تمہیں قبر کے عذاب سے محفوظ رکھے۔ جب رسول اللہ صلی اللہ علیہ و آلہ و سلم تشریف لائے تو میں نے آپ صلی اللہ علیہ و آلہ و سلم سے دریافت کیا کہ کیا لوگوں کو قبر میں عذاب دیا جائے گا؟ رسول اللہ صلی اللہ علیہ و آلہ و سلم نے ارشاد فرمایا اللہ کی پناہ! پھر آپ صلی اللہ علیہ و آلہ و سلم سوار ہوئے اور اتنے میں سورج کو گرہن لگ گیا۔ میں حجرہ میں دیگر خواتین کے ساتھ بیٹھی ہوئی تھی کہ آپ صلی اللہ علیہ و آلہ و سلم سواری سے نیچے اترے اور مصلی کی طرف تشریف لے گئے۔ پھر صحابہ کی امامت کی۔ آپ صلی اللہ علیہ و آلہ و سلم نے طویل قیام کیا پھر طویل رکوع کیا پھر رکوع سے سر اٹھایا اور طویل قیام کیا پھر طویل رکوع کیا پھر رکوع سے سر اٹھایا اور طویل قیام کیا پھر سجدے میں چلے گئے اور سجدے بھی طویل کئے پھر دوبارہ کھڑے ہوئے اور پہلے سے ذرا کم طویل قیام کیا پھر پہلے رکوع سے ذرا کم طویل رکوع کیا پھر سر اٹھایا اور پہلے سے کم قیام کیا۔ یہ کل چار رکوع اور چار سجدے ہوئے۔ اتنے میں سورج گرہن ختم ہو گیا اور اس کے بعد آپ صلی اللہ علیہ و آلہ و سلم نے ارشاد فرمایا تم لوگ قبر میں اسی طرح فتنہ میں مبتلا کئے جاؤ گے جس طرح دجال کے آنے پر فتنہ میں مبتلا ہوں گے۔ اس کے بعد میں نے سنا کہ آپ صلی اللہ علیہ و آلہ و سلم قبر کے عذاب سے پناہ مانگ رہے تھے۔


٭٭ عبٍدۃ بن عبدالرحیم، ابن عیینہ ، یحیی بن سعید، عمرۃ، عائشہ صدیقہ فرماتی ہیں کہ رسول اللہ صلی اللہ علیہ و آلہ و سلم نے سورج گرہن کے موقع پر زمزم کے پاس نماز ادا فرمائی اور اس میں چار رکوع اور چار ہیں سجدے کئے۔


٭٭ ابوداؤد، ابو علی حنفی، ہشام صاحب دستوانی، ابو زبیر، جابر بن عبداللہ فرماتے ہیں کہ عہد نبوی صلی اللہ علیہ و آلہ و سلم میں سورج گرہن ہوا تو اس روز گرمی بہت سخت تھی۔ آپ صلی اللہ علیہ و آلہ و سلم نے صحابہ کی امامت فرمائی اور اتنا طویل قیام کیا کہ لوگ (بیہوش ہو کر) گرنے لگے۔ پھر طویل رکوع کیا پھر طویل قیام کیا پھر طویل رکوع کیا پھر طویل قیام کیا اور سجدے میں چلے گئے اور دو سجدے کرنے کے بعد پھر کھڑے ہوئے۔ اور اسی طرح سے کیا پھر آپ صلی اللہ علیہ و آلہ و سلم ذرا آگے ہوئے (دوران نماز) اور پھر پیچھے ہٹے۔ یہ کل چار رکوع اور چار سجدے ہوئے۔ پھر آپ صلی اللہ علیہ و آلہ و سلم نے فرمایا لوگ یہ کہتے تھے کہ سورج اور چاند کو گرہن صرف اسی صورت میں ہوتا ہے کہ کوئی بڑی شخصیت وفات پا جائے۔ حالانکہ یہ تو اللہ تعالیٰ کی نشانیوں میں سے ہے جو اللہ تعالیٰ تمھیں دکھاتا ہے۔ پس اگر دوبارہ ایسا ہو تو نماز پڑھا کرو حتی کہ گرہن ختم ہو جائے۔

ایک اور (طریقہ) نماز گرہن

محمود بن خالد، مروان، معاویہ بن سلام، یحیی بن ابو کثیر، ابو سلمہ بن عبدالرحمن، عبداللہ بن عمرو ارشاد فرماتے ہیں کہ رسول اللہ کے زمانہ میں سورج گرہن ہوا تو با جماعت نماز کا اعلان کیا گیا۔ پھر آپ صلی اللہ علیہ و آلہ و سلم نے لوگوں کے ساتھ نماز ادا فرمائی اور اس میں دو رکوع اور ایک سجدہ کیا۔ پھر کھڑے ہوئے اور دو رکوع اور ایک سجدہ کیا۔ حضرت عائشہ صدیقہ فرماتی ہیں کہ میں نے تو نہ کبھی (اس سے پہلے ) اتنا لمبا رکوع کیا اور نہ سجدہ۔ امام نسائی کہتے ہیں کہ محمد ابن حمیر نے اس روایت کے نقل کرنے میں اختلاف کیا ہے۔


٭٭ یحیی بن عثمان، ابن حمیر، معاویہ بن سلام، یحیی بن ابو کثیر، ابو طعمۃ، عبداللہ بن عمرو فرماتے ہیں کہ سورج گرہن ہوا تو رسول اللہ صلی اللہ علیہ و آلہ و سلم نے دو رکوع اور دو سجدے کیے پھر کھڑے ہوئے (پہلی رکعت سے ) اور دو رکوع اور دو سجدے کیے۔ پھر سورج گرہن ختم ہو گیا۔ حضرت عائشہ صدیقہ ارشاد فرماتی ہیں کہ (میرے مشاہدہ کی حد تک) رسول اللہ صلی اللہ علیہ و آلہ و سلم نے (اس سے پہلے ) کبھی اتنا طویل سجدہ یا رکوع نہیں کیا۔


٭٭ ابوبکر بن اسحاق ، ابو زید سعید بن ربیع، علی بن مبارک، یحیی بن ابو کثیر، ابو حفصہ، عائشہ صدیقہ رضی اللہ عنہا فرماتی ہیں کہ رسول اللہ صلی اللہ علیہ و آلہ و سلم کے دور میں سورج گرہن ہوا تو آپ صلی اللہ علیہ و آلہ و سلم نے وضو کیا اور باجماعت نماز ادا کرنے کے لئے اعلان کرنے کا حکم دیا۔ پھر آپ صلی اللہ علیہ و آلہ و سلم کھڑے ہوئے اور طویل قیام کیا۔ عائشہ صدیقہ رضی اللہ عنہا فرماتی ہیں کہ میرا خیال ہے کہ آپ صلی اللہ علیہ و آلہ و سلم نے (اتنا طویل قیام کیا کہ) سورہ بقرہ پڑھی ہو گی۔ پھر آپ صلی اللہ علیہ و آلہ و سلم نے طویل رکوع کیا پھر سَمِعَ اللَّہُ لِمَنْ حَمِدَہُ کہہ کر کھڑے ہو گئے اور کافی دیر تک توقف کرنے کے بعد رکوع میں گئے۔ پھر رکوع کیا پھر سجدہ کے بعد کھڑے ہو گئے اور بعینہ اسی طرح دوسری رکعت میں دو رکوع کرنے کے بعد سجدہ میں گئے۔ جب سجدہ سے سر اٹھایا تو گرہن ختم ہو چکا تھا۔

ایک اور (طریقہ) نماز

ہلال بن بشر، عبدالعزیز بن عبدالصمد، عطاء بن سائب، ابو سائب، عبداللہ بن عمر رضی اللہ عنہا فرماتے ہیں کہ رسول اللہ صلی اللہ علیہ و آلہ و سلم کے زمانہ میں سورج گرہن ہوا تو رسول اللہ صلی اللہ علیہ و آلہ و سلم نماز ادا کرنے کے لئے کھڑے ہوئے جو صحابہ آپ صلی اللہ علیہ و آلہ و سلم کے قریب تھے کھڑے ہوئے۔ آپ صلی اللہ علیہ و آلہ و سلم نے پہلے طویل قیام کیا اور پھر طویل رکوع پھر سر اٹھایا اور سجدہ کیا وہ بھی بہت طویل تھا پھر سجدہ سے سر اٹھایا اور کافی دیر تک بیٹھے رہے پھر دوسرا سجدہ ادا کیا وہ بھی اسی طرح طویل تھا۔ پھر سر اٹھایا اور کھڑے ہو گئے اور دوسری رکعت میں بھی رکوع قیام سجدہ اور جلوس کافی طویل کیے جیسے پہلی رکعت میں کیے تھے۔ پھر دوسری رکعت کے آخری سجدہ میں اونچی سانس لینے لگے (بوجہ طویل نماز) اور روتے ہوئے یہ فرما رہے تھے کہ اے اللہ! تو نے مجھ سے یہ وعدہ نہیں کیا تھا۔ ابھی تو میں بھی ان میں موجود ہوں۔ تو نے مجھ سے یہ وعدہ نہیں کیا۔ ہم تجھ سے مغفرت کے طالب ہیں پھر آپ صلی اللہ علیہ و آلہ و سلم نے سر اٹھایا تو سورج گرہن ختم ہو چکا تھا۔ پھر آپ صلی اللہ علیہ و آلہ و سلم کھڑے ہو گئے اور خطبہ دیا۔ چنانچہ اللہ تعالیٰ کی تعریف بیان کرنے کے بعد ارشاد فرمایا سورج اور چاند اللہ جل جلالہ کی نشانیوں میں سے دو نشانیاں ہیں۔ اگر ان میں سے کسی (سورج یا چاند) کو گرہن لگ جائے تو اللہ تعالیٰ کے لئے تیزی دکھایا کرو۔ اس ذات کی قسم جس کے قبضہ قدرت میں محمد (صلی اللہ علیہ و آلہ و سلم) کی جان ہے۔ جنت مجھ سے اتنی نزدیک کر دی گئی تھی (دوران نماز) کہ اگر میں ہاتھ آگے کرتا تو اس کے چند گچھے توڑ لیتا اور جہنم بھی مجھ سے اتنی قریب کر دی گئی تھی کہ میں ڈرنے لگا کہ کہیں تم لوگوں کو ہی اپنے اندر نہ سمو لے۔ یہاں تک کہ میں نے اس میں حمیرا کی ایک عورت کو بلی کی وجہ سے عذاب ہوتے ہوئے دیکھا۔ اس نے ایک بلی کو باندھ رکھا تھا نہ تو اسے زمین کے کیڑے مکوڑے کھانے دیتی اور نہ خود اسے کھانے پینے کے لئے کچھ دیتی حتی کہ وہ مر گئی۔ میں نے دیکھا کہ وہ بلی اس عورت کونوچتی ہے۔ جب سامنے آتی تو اس کونوچتی اور جب وہ پشت موڑ جاتی تو پیچھے کندھوں سے اس کونوچتی۔ پھر میں نے اس میں بنو دعداع کے بھائی دو جوتیوں والے کو دیکھا اسے دو شاخوں والی لکڑی سے مار کر جہنم کی طرف دھکیلا جارہا تھا۔ پھر میں نے اس میں ایک ذرا (نیچے سے ) ٹیڑھی (نوکدار) لکڑی والے کو دیکھا جو حجاج کرام کا مال چرایا کرتا تھا۔ وہ لکڑی پر ٹیک لگائے ہوئے تھا اور پکار رہا تھا کہ میں لکڑی کا چور ہوں۔


٭٭ محمد بن عبید اللہ بن عبدالعظیم، ابراہیم سبلان، عباد بن عباد مہلبی، محمد بن عمرو، ابو سلمہ، ابو ہریرہ رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم کے زمانے میں سورج گرہن ہوا تو آپ صلی اللہ علیہ و آلہ و سلم کھڑے ہوئے اور باجماعت نماز پڑھائی پہلے طویل قیام کیا پھر طویل رکوع کیا پھر کھڑے ہوئے اور پہلے سے کم طویل قیام کیا پھر رکوع میں گئے اور پہلے سے کم طویل رکوع کیا پھر طویل سجدہ کیا پھر سجدے سے سر اٹھا کر کافی دیر بیٹھے رہے۔ پھر طویل سجدہ کیا۔ لیکن یہ سجدہ پہلے سے کم طویل تھا۔ پھر کھڑے ہوئے دو دو رکوع کیے ان میں بھی اسی طرح کیا۔ پھر اسی طرح دو سجدے کیے یہاں تک کہ نماز سے فارغ ہو گئے پھر فرمایا سورج اور چاند اللہ کی نشانیوں میں سے دو نشانیاں ہیں۔ انہیں کسی کی موت و حیات کی وجہ سے گرہن نہیں لگتا۔ اگر تم ایسا دیکھو تو فوراً اللہ تعالیٰ کی حمد و ثنا کرو اور نماز پڑھنی شروع کر دیا کرو۔


٭٭ ہلال بن العلاء بن ہلال، حسین بن عیاش، زہیر، اسود بن قیس، ثعلبۃ بن عباد عبدی بصری سے منقول ہے کہ انہوں نے سمرہ بن جندب کا خطاب سنا۔ جس میں انہوں نے رسول اللہ صلی اللہ علیہ و آلہ و سلم کی یہ حدیث بیان کی کہ ایک دن میں اور ایک انصاری لڑکا تیراندازی (کی مشق) کر رہے تھے۔ کہ سورج دو یا تین نیزے بلند ہونے کے بعد اچانک کالا ہو گیا۔ ہم نے سوچا کہ چلو مسجد چلتے ہیں۔ یہ واقعہ ضرور آپ صلی اللہ علیہ و آلہ و سلم سے آپ صلی اللہ علیہ و آلہ و سلم کی امت کے لئے کوئی نئی چیز پیدا کرائے گا۔ ہم مسجد کی طرف چلے لگے تو رسول اللہ صلی اللہ علیہ و آلہ و سلم ہمیں نکلتے ہوئے ملے۔ آپ صلی اللہ علیہ و آلہ و سلم آگے بڑھے اور نماز پڑھائی۔ اس میں قیام اتنا طویل کیا کہ کبھی کسی اور نماز میں اتنا طویل قیام نہیں کیا تھا۔ ہمیں آپ صلی اللہ علیہ و آلہ و سلم کی آواز سنائی نہیں دے رہی تھی۔ پھر آپ صلی اللہ علیہ و آلہ و سلم نے اتنا طویل رکوع کیا کہ کبھی (پہلے ) کسی نماز میں اتنا طویل رکوع نہیں کیا تھا۔ اس میں بھی ہم نے آپ صلی اللہ علیہ و آلہ و سلم کی آواز نہ سنی۔ پھر آپ صلی اللہ علیہ و آلہ و سلم نے اتنا لمبا قیام کیا کہ اس سے پہلے کبھی اتنا طویل قیام نہیں کیا تھا۔ پھر آپ صلی اللہ علیہ و آلہ و سلم نے طویل سجدہ کیا کہ اس سے پہلے کبھی اتنا طویل سجدہ نہیں کیا تھا۔ اس میں بھی آپ صلی اللہ علیہ و آلہ و سلم کی آواز ہمیں سنائی نہیں دی۔ پھر اسی طرح دوسری رکعت بھی پڑھائی اور جب دوسری رکعت کے بعد بیٹھے تو سورج گرہن ختم ہو چکا تھا۔ پھر آپ صلی اللہ علیہ و آلہ و سلم نے سلام پھیرا اور اللہ تعالیٰ کی تعریف بیان کرنے کے بعد اس بات کی شہادت دی کہ اللہ تعالیٰ کے سوا کوئی معبود نہیں اور میں اللہ کا بندہ اور رسول ہوں۔


٭٭ محمد بن بشار، عبدالوہاب، خالد، ابو قلابۃ، نعمان بن بشیر فرماتے ہیں کہ رسول اللہ صلی اللہ علیہ و آلہ و سلم کے زمانہ میں سورج گرہن ہوا تو رسول اللہ صلی اللہ علیہ و آلہ و سلم اپنے کپڑوں کو گھسیٹتے ہوئے جلدی سے باہر نکلے اور مسجد تشریف لے گئے۔ پھر متواتر اس وقت تک ہماری امامت کرواتے رہے جب تک گرہن ختم نہیں ہو گیا۔ جب سورج صاف ہو گیا تو ارشاد فرمایا لوگ خیال کرتے ہیں کہ سورج اور چاند گرہن کسی عظیم شخصیت کی موت کی وجہ سے ہوتا ہے لیکن ہرگز نہیں۔ انہیں کسی کی موت و حیات کی وجہ سے گرہن نہیں لگتا بلکہ یہ تو اللہ تعالیٰ کی نشانیوں میں سے ایک نشانی ہے۔ اللہ تعالیٰ جب کسی چیز پر اپنی تجلی ڈالتے ہیں تو وہ ان کی مطیع ہو جاتی ہے۔ اگر تم لوگ ایسا دیکھو تو فرض نماز کی طرح نماز پڑھو جو گرہن ہونے سے پہلے گزری ہو۔


٭٭ ابراہیم بن یعقوب، عمرو بن عاصم، عبید اللہ بن وازع، ایوب سختیانی، ابو قلابۃ، قبیصۃ بن مخارق ہلالی فرماتے ہیں کہ جب سورج گرہن ہوا تو ہم رسول اللہ صلی اللہ علیہ و آلہ و سلم کے ساتھ مدینہ منورہ میں تھے۔ آپ صلی اللہ علیہ و آلہ و سلم پریشانی کے عالم میں اپنا کپڑا گھسیٹتے ہوئے کھڑے ہوئے اور تیزی سے باہر نکلے اور دو طویل رکعات پڑھائیں۔ جس وقت رسول اللہ صلی اللہ علیہ و آلہ و سلم نماز سے فارغ ہو گئے اسی وقت (تقریبا) سورج گرہن بھی ختم ہو گیا۔ پھر آپ صلی اللہ علیہ و آلہ و سلم نے اللہ کی حمد و ثنا بیان کی اور ارشاد فرمایا سورج اور چاند اللہ تعالیٰ کی نشانیوں میں سے دو نشانیاں ہیں۔ انہیں کسی کی وفات یا حیات کی وجہ سے ہرگز گرہن نہیں لگتا۔ لہذا اگر تم ایسا دیکھو تو اس نماز کی طرح نماز پڑھا کرو جو گرہن سے پہلے پڑھی ہو۔


٭٭ محمد بن مثنی، معاذابن ہشام، وہ اپنے والد سے ، قتادہ، ابو قلابۃ، قبیصہ ہلالی فرماتے ہیں کہ سورج گرہن ہوا تو رسول اللہ صلی اللہ علیہ و آلہ و سلم نے دو رکعات نماز پڑھی۔ حتی کہ سورج گرہن ختم ہو گیا۔ پھر فرمایا سورج اور چاند کو کسی کی موت و حیات کی وجہ سے ہرگز گرہن نہیں لگتا بلکہ یہ تو اللہ کی مخلوق میں سے دو چیزیں ہیں اور اللہ تعالیٰ اپنی مخلوقات میں جو چاہتے ہیں (تصرف) فرماتے ہیں۔ نیز اللہ جل جلالہ جب اپنی مخلوق میں سے کسی مخلوق پر اپنی تجلی ڈالتے ہیں تو وہ چیز ان کی فرمانبردار ہو جاتی ہے۔ اگر ان (سورج و چاند) میں سے کسی کو گرہن لگ جائے تو اس وقت تک نماز پڑھا کرو جب تک کہ وہ (گرہن) ختم نہ ہو جائے یا پروردگار کوئی نئی چیز (بات) پیدا فرما دیں۔


٭٭ محمد بن مثنی، معاذبن ہشام، قتادہ، ابو قلابۃ، نعمان بن بشیر کہتے ہیں کہ رسول اللہ صلی اللہ علیہ و آلہ و سلم نے ارشاد فرمایا اگر سو رج یا چاند گرہن ہو جائے تو اس سے پہلے پڑھی گئی (فرض) نماز کی طرح نماز ادا کیا کرو۔


٭٭ احمد بن عثمان بن حکیم، ابو نعیم، حسن بن صالح، عاصم الاحول، ابو قلابۃ، نعمان بن بشیر کہتے ہیں کہ رسول اللہ صلی اللہ علیہ و آلہ و سلم نے سورج گرہن ہو جانے پر عام (فرض) نمازوں ہی کی طرح نماز پڑھائی اور اس میں رکوع و سجود کیے۔


٭٭ محمد بن بشار، معاذبن ہشام، قتادہ، حسن، نعمان بن بشیر رسول اللہ صلی اللہ علیہ و آلہ و سلم سے روایت کرتے ہیں کہ ایک مرتبہ رسول اللہ صلی اللہ علیہ و آلہ و سلم جلدی سے مسجد تشریف لے گئے۔ اس وقت سورج کو گرہن لگا ہوا تھا۔ چنانچہ آپ صلی اللہ علیہ و آلہ و سلم نے نماز کی امامت کروائی یہاں تک کہ گرہن ختم ہو گیا۔ پھر ارشاد فرمایا دور جاہلیت میں لوگ کہا کرتے تھے کہ سورج یا چاند کسی بڑی شخصیت کی وفات کی وجہ سے ہوتا ہے لیکن ایسا ہرگز نہیں ہے ، انہیں کسی کی موت یا زندگی کی وجہ سے گرہن نہیں لگتا بلکہ یہ اللہ تعالیٰ کی مخلوق میں سے ہی دو چیزیں ہیں اور اللہ تعالیٰ اپنی مخلوق کو جس طرح چاہتا ہے تغیر پذیر کرتا رہتا ہے۔ لہذا اگر سورج یا چاند گرہن ہو جائے تو جب تک وہ ختم نہ ہو جائے تم نماز پڑھا کرو۔ یا ایسا ہو کہ اللہ تعالیٰ کوئی (اس گرہن کی وجہ سے ) نئی بات رونما کریں۔


٭٭ عمران بن موسی، عبدالوارث، یونس، حسن، ابو بکر رضی اللہ عنہ فرماتے ہیں کہ ایک مرتبہ ہم رسول اللہ صلی اللہ علیہ و آلہ و سلم کے قریب تھے کہ سورج گرہن ہو گیا۔ چنانچہ آپ صلی اللہ علیہ و آلہ و سلم اپنے کرتے کو گھسیٹتے ہوئے مسجد تک تشریف لے گئے اور دو رکعات ادا فرمائیں۔ پھر جب گرہن ختم ہو گیا تو آپ صلی اللہ علیہ و آلہ و سلم نے ارشاد فرمایا سورج اور چاند اللہ تعالیٰ کی نشانیوں میں سے دو نشانیاں ہیں اور ان کے ذریعہ وہ اپنے بندوں کو تنبیہ کرتا ہے۔ نیز انہیں کسی کی وفات یا زندگی کی وجہ سے گرہن نہیں لگتا اگر تم ایسا دیکھو تو گرہن کے ختم ہو جانے تک نماز ادا کیا کرو۔ آپ صلی اللہ علیہ و آلہ و سلم نے یہ بات اس لئے فرمائی کہ اسی روز آپ صلی اللہ علیہ و آلہ و سلم کے صاحبزادے حضرت ابراہیم کی وفات ہوئی تھی۔ چنانچہ لوگ کہنے لگے کہ سورج گرہن بھی اسی وجہ سے ہوا ہے۔


٭٭ اسماعیل بن مسعود، خالد، اشعث، حسن، ابو بکرہ رضی اللہ عنہ فرماتے ہیں کہ سورج گرہن کے موقع پر رسول اللہ صلی اللہ علیہ و آلہ و سلم نے روز مرہ نمازوں کی طرح دو رکعات نماز ادا فرمائی۔

نماز گرہن میں کتنی قرأت کرے ؟

محمد بن سلمہ، ابن قاسم، مالک، زید بن اسلم، عطاء بن یسار، عبداللہ بن عباس فرماتے ہیں کہ سورج گرہن ہوا تو رسول اللہ صلی اللہ علیہ و آلہ و سلم نے صلوٰۃ الکسوف پڑھی۔ صحابہ بھی آپ صلی اللہ علیہ و آلہ و سلم کے ہمراہ تھے۔ آپ صلی اللہ علیہ و آلہ و سلم نے طویل قیام کیا اور اس میں اتنی قرأت کی جتنی سورۃ البقرہ کی طوالت ہے۔ پھر طویل رکوع کیا پھر اٹھے اور پہلے قیام سے کم قیام کیا۔ پھر رکوع میں گئے اور پہلے رکوع سے کم طویل رکوع کیا۔ پھر سجدہ کیا پھر پہلے قیام سے کم طویل قیام کیا پھر رکوع میں گئے اور پہلے سے کم طویل رکوع کیا پھر کھڑے ہوئے اور پہلے سے کم طویل قیام کیا پھر سجدہ کیا اور نماز سے فارغ ہوئے۔ اس وقت سورج صاف ہو چکا تھا۔ آپ صلی اللہ علیہ و آلہ و سلم نے فرمایا سورج اور چاند رب کریم کی نشانیوں میں سے دو نشانیاں ہیں۔ انہیں کسی کی موت و حیات کی وجہ سے گرہن نہیں لگتا۔ تم اگر کبھی ایسا دیکھو تو اپنے رب کو یاد کیا کرو۔ صحابہ نے عرض کیا یا رسول اللہ! ہم نے (دوران نماز) آپ صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم اپنی جگہ سے شاید کوئی چیز پکڑنے کے لئے آگے ہوئے۔ پھر ہم نے دیکھا کہ آپ صلی اللہ علیہ و آلہ و سلم پیچھے کی طرف ہوئے۔ آپ صلی اللہ علیہ و آلہ و سلم نے فرمایا مجھے جنت دکھائی گئی یا فرمایا میں نے جنت دیکھی تو اس میں سے میووں کا ایک گچھا توڑنے کے لئے آگے بڑھا۔ اگر میں لے لیتا تو جب تک دنیا باقی ہے اس میں سے کھاتے رہتے۔ پھر میں نے دوزخ دیکھی۔ میں نے آج تک اس سے خوفناک کوئی چیز نہیں مشاہدہ کی۔ اس میں اکثریت عورتوں کی تھی لوگوں نے دریافت کیا کیوں یا رسول اللہ صلی اللہ علیہ و سلم! فرمایا ان کی ناشکری (کی عادت) کی وجہ سے۔ لوگوں نے عرض کیا اللہ کے ساتھ؟ فرمایا خاوند کے ساتھ ناشکری کرتی ہیں اور اس کا احسان نہیں مانتیں۔ اگر تم کسی خاتون کے ساتھ تا زندگی احسان کرتے رہو پھر اسے تمہاری کوئی ایک بات بھی ناگوار محسوس ہو تو وہ فوراً کہے گی۔ میں نے کبھی تجھ سے بھلائی نہیں دیکھی۔

نماز گرہن میں با آواز بلند قرأت کرنا

اسحاق بن ابراہیم، ولید، عبدالرحمن بن نمیر، زہری، عروہ، عائشہ صدیقہ رضی اللہ عنہا رسول اللہ صلی اللہ علیہ و آلہ و سلم سے نقل کرتی ہیں کہ آپ صلی اللہ علیہ و آلہ و سلم نے چار رکوع اور چار سجدے فرمائے اور با آواز بلند قرأت فرمائی۔ جب آپ صلی اللہ علیہ و آلہ و سلم سر اٹھاتے تو سَمِعَ اللَّہُ لِمَنْ حَمِدَہُ رَبَّنَا وَلَکَ الْحَمْدُ ارشاد فرماتے۔

صلوٰۃ کسوف میں بغیر آواز کے قرأت

عمرو بن منصور، ابو نعیم، سفیان، اسود بن قیس، ابن عباد، عبدالقیس، سمرہ رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم نے سورج گرہن کی نماز ادا کی تو ہم نے آپ صلی اللہ علیہ و آلہ و سلم کی آواز نہیں سنی۔

نماز گرہن میں بحالت سجدہ کیا پڑھا جائے ؟

عبد اللہ بن محمد بن عبدالرحمن بن مسور زہری، غندر، شعبہ، عطاء بن سائب، عبداللہ بن عمرو فرماتے ہیں کہ رسول اللہ صلی اللہ علیہ و آلہ و سلم کے زمانہ میں سورج کو گرہن لگا تو رسول اللہ صلی اللہ علیہ و آلہ و سلم نے نماز ادا فرمائی۔ پہلے آپ صلی اللہ علیہ و آلہ و سلم نے طویل قیام کیا پھر طویل رکوع کیا پھر سر اٹھایا اور طویل سجدہ کیا۔ یا اس طرح فرمایا پھر آپ صلی اللہ علیہ و آلہ و سلم سجدوں میں روتے رہے اور سسکیاں لیتے ہوئے فرمانے لگے اے اللہ! تو نے مجھ سے اس کا وعدہ نہیں کیا میں تجھ سے مغفرت کا طلب گار ہوں۔ تو نے مجھ سے اس کا وعدہ نہیں کیا۔ جب تک میں ان میں موجود ہوں۔ پھر نماز سے فارغ ہو چکے تو ارشاد فرمایا جنت میرے سامنے پیش کی گئی یہاں تک کہ اگر میں ہاتھ کو آگے کرتا تو اس کے گھچے توڑ سکتا تھا۔ پھر جہنم بھی میرے سامنے پیش کی اور میں اسے پھونکنے لگا اس خوف سے کہ تم لوگوں کو اس کی گرمی نہ اپنی لپیٹ میں لے لے۔ پھر میں نے اس میں اپنے اونٹ کے چور کو دیکھا۔ پھر بنو دعدع کے بھائی کو دیکھا جو حاجیوں کا مال چوری کیا کرتا تھا اور اگر کوئی اسے پکڑ لیتا (دیکھ لیتا) تو کہتا کہ یہ لکڑی (بوجہ نوک) کی وجہ سے ہے۔ پھر میں نے اس میں ایک لمبی سیاہ خاتون کو دیکھا جسے بلی کی وجہ سے عذاب ہو رہا تھا۔ اس نے اس بلی کو باندھ رکھا تھا اور اسے کھانے پینے کیلئے بھی کچھ نہیں دیتی تھی۔ حتی کہ وہ مر گئی۔ پھر فرمایا سورج یا چاند میں کسی کی موت یا حیات کی وجہ سے گرہن نہیں لگتا۔ یہ تو اللہ جل جلالہ کی نشانیوں میں سے ہے۔ اگر سورج یا چاند گرہن ہو جائے تو فوراً اللہ عزوجل کا ذکر (صلوٰۃ الکسوف) شروع کر دیا کرو۔

نماز گرہن میں تشہد پڑھنا اور سلام پھیرنا

عمرو بن عثمان بن سعید بن کثیر، ولید، عبدالرحمن بن سے مروی ہے کہ انہوں نے زہری سے گرہن کی نماز کا طریقہ دریافت کیا تو فرمایا مجھ سے حضرت عروہ بن زبیر نے حضرت عائشہ صدیقہ کے حوالے سے بیان کیا کہ سورج گرہن ہوا تو آپ صلی اللہ علیہ و آلہ و سلم نے ایک شخص کو حکم فرمایا اور اس نے باجماعت نماز کے لئے لوگوں کو جمع ہونے کا اعلان کیا۔ لوگ جمع ہوئے تو رسول اللہ صلی اللہ علیہ و آلہ و سلم نے نماز شروع فرمائی۔ پہلے تکبیر کہہ کر طویل قرأت کی۔ پھر رکوع میں گئے اور قیام کی طرح یا اس سے بھی طویل رکوع کیا۔ پھر سر اٹھایا اور سَمِعَ اللَّہُ لِمَنْ حَمِدَہُ کہا۔ پھر تکبیر کہی اور رکوع کی طرح طویل یا اس سے بھی کچھ زائد طویل سجدہ کیا۔ پھر تکبیر کہی اور سر اٹھایا پھر تکبیر کہہ کر دوسرا سجدہ کیا۔ پھر تکبیر کہہ کر سر اٹھایا پھر تکبیر کہہ کر دوسرا سجدہ کیا پھر تکبیر کہہ کر کھڑے ہو گئے اور پہلی رکعت کی قرأت سے کم طویل رکوع کیا پھر سر اٹھایا اور سَمِعَ اللَّہُ لِمَنْ حَمِدَہُ کہا پھر اس سے طویل رکوع کیا پھر تکبیر کہہ کر رکوع میں گئے اور پہلے سے کم طویل رکوع کیا پھر تکبیر کہہ کر اٹھے اور سَمِعَ اللَّہُ لِمَنْ حَمِدَہُ کہا پھر تکبیر کہہ کر سجدے میں گئے اور پہلے سجدوں سے کم طویل سجدے کیے۔ پھر تشہد پڑھا اور سلام پھیر دیا۔ پھر کھڑے ہوئے اور اللہ کی حمد و ثنا بیان کرنے کے بعد ارشاد فرمایا سورج اور چاند کسی کی موت یا حیات کی وجہ سے گرہن نہیں لگتا بلکہ یہ تو اللہ تعالیٰ کی نشانیوں میں سے دو نشانیاں ہیں۔ اگر دونوں میں سے کسی ایک کو گرہن لگ جائے تو فوراً اللہ کی طرف رجوع کیا کرو اور نماز ادا کیا کرو۔


٭٭ ابراہیم بن یعقوب، موسیٰ بن داؤد، نافع بن عمر، ابن ابو ملیکۃ، اسماء بنت ابی بکر رضی اللہ عنہا فرماتی ہیں کہ رسول اللہ صلی اللہ علیہ و آلہ و سلم نے کسوف کی نماز پڑھی تو پہلے طویل قیام کیا پھر طویل رکوع کیا پھر اٹھے اور طویل قیام کیا پھ طویل رکوع کیا پھر اٹھے اور طویل قیام کیا پھر رکوع میں گئے اور طویل رکوع کیا پھر اٹھے اور سجدے میں چلے گئے اور طویل سجدہ کیا پھر سر اٹھایا اور پھر دوسرا سجدہ بھی اسی طرح طویل کیا پھر کھڑے ہوئے اور طویل قیام کیا۔ پھر طویل رکوع کیا پھر اٹھے اور طویل قیام کیا پھر رکوع میں گئے اور طویل رکوع کیا۔ پھر اٹھے اور سجدہ میں گئے اور طویل سجدہ کیا۔ پھر اٹھے اور دوسرا سجدہ بھی اسی طرح طویل کیا پھر اٹھے اور نماز سے فراغت حاصل کی۔

صلوٰۃ الکسوف کے بعد منبر پر بیٹھنا

محمد بن سلمہ، ابن وہب، عمرو بن حارث، یحیی بن سعید، عمرۃ، عائشہ صدیقہ رضی اللہ عنہا فرماتی ہیں کہ رسول اللہ صلی اللہ علیہ و آلہ و سلم کے زمانہ میں سورج گرہن ہوا تو آپ صلی اللہ علیہ و آلہ و سلم کھڑے ہوئے اور انتہائی لمبا قیام کیا پھر رکوع میں گئے اور انتہائی لمبا رکوع کیا پھر اٹھے اور بہت طویل لیکن نسبتاً پہلے سے کم طویل قیام کیا پھر رکوع میں گئے اور پہلے سے نسبتاً کم لیکن طوالت میں پھر کافی طویل رکوع کیا پھر سجدے میں گئے اور پھر سجدے سے سر اٹھا کر کھڑے ہو گئے پھر پہلے سے کم طویل قیام کیا پھر رکوع بھی پہلے سے کم طویل کیا پھر سر اٹھایا اور پہلے سے کم طویل قیام کیا پھر رکوع میں گئے اور پہلے رکوع سے کم طویل رکوع کیا۔ پھر سجدے کیے اور نماز سے فراغت حاصل کی۔ اس وقت تک سورج گرہن ختم ہو چکا تھا۔ پھر آپ صلی اللہ علیہ و آلہ و سلم نے خطبے ارشاد فرمایا اور اللہ کی تعریف و توصیف بیان کرنے کے بعد ارشاد فرمایا سورج اور چاند کو کسی کی موت یا حیات کی وجہ سے گرہن نہیں لگتا۔ اگر تم ایسا دیکھو تو نماز ادا کرو صدقہ دو اور اللہ کو یاد کرو۔ پھر فرمایا اے امت محمدیہ صلی اللہ علیہ و آلہ و سلم! تم میں سے کوئی اللہ تعالیٰ سے تو زیادہ غیرت مند نہیں کہ اس کی باندی یا غلام زنا کرے۔ پھر ارشاد فرمایا اے امت محمدیہ اگر تم لوگوں کو ان چیزوں کا علم ہو جائے جو مجھے معلوم ہیں تو ہنسنا کم اور رونا زیادہ کر دو۔

نماز گرہن کے بعد کیسے خطبہ دیا جائے ؟

اسحاق بن ابراہیم، عبٍدۃ، ہشام بن عروہ، عائشہ صدیقہ رضی اللہ عنہا فرماتی ہیں کہ رسول اللہ صلی اللہ علیہ و آلہ و سلم ایک مرتبہ کہیں جانے کے ارادہ سے کہیں تشریف لے گئے تو سورج گرہن ہو گیا۔ ہم حجرے میں چلی گئیں اور دیگر عورتیں میرے پاس جمع ہو گئیں۔ پھر رسول اللہ صلی اللہ علیہ و آلہ و سلم واپس تشریف لائے وہ چاشت کا وقت تھا۔ چنانچہ آپ صلی اللہ علیہ و آلہ و سلم کھڑے ہوئے اور طویل قیام کیا پھر طویل رکوع کیا پھر سر اٹھایا اور پہلے سے کم طویل قیام کیا پھر رکوع میں گئے پھر سر اٹھایا اور پہلے سے کم طویل رکوع کیا پھر سجدہ کیا اور دوسری رکعت شروع کی۔ اس میں بھی اسی طرح کیا لیکن آپ صلی اللہ علیہ و آلہ و سلم کا قیام اور رکوع اس رکعت میں پہلی رکعت سے کم طویل تھے پھر سجدے کیے تو سورج صاف ہو گیا۔ پھر جب آپ صلی اللہ علیہ و آلہ و سلم نماز پڑھ چکے تو منبر پر تشریف لے گئے اور خطبہ ارشاد فرمایا جس میں سے ایک بات یہ ہے کہ لوگ قبر میں بھی اسی طرح فتنے میں مبتلا کیے جائیں گے جس طرح دجال کے آ جانے پر وہ فتنہ میں مبتلا ہو جائیں گے۔

نماز گرہن کے بعد کیسے خطبہ دیا جائے ؟

احمد بن سلیمان، ابو داؤد حفری، سفیان، اسود بن قیس، ثعلبۃ بن عباد، سمرہ رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم نے سورج گرہن ہونے پر خطبہ دیا تو اما بعد! ارشاد فرما کر خطبہ کی ابتداء کی۔

گرہن کے موقع پر حکم دعا

عمرو بن علی، یزید، ابن زریع، یونس، حسن، ابو بکرہ رضی اللہ عنہ فرماتے ہیں کہ ایک مرتبہ ہم رسول اللہ کے پاس بیٹھے ہوئے تھے کہ سورج گرہن ہو گیا۔ آپ صلی اللہ علیہ و آلہ و سلم جلدی سے چادر گھسیٹتے ہوئے مسجد میں تشریف لے گئے۔ دیگر لوگ بھی جمع ہو گئے اور آپ صلی اللہ علیہ و آلہ و سلم نے دیگر نمازوں کی طرح دو رکعات نماز کی امامت فرمائی۔ پھر فرمایا سورج اور چاند اللہ تعالیٰ کی نشانیوں میں سے دو نشانیاں ہیں۔ جن سے اللہ اپنے بندوں کو ڈراتا ہے اور انہیں کسی کی موت یا حیات کی وجہ سے گرہن نہیں لگتا۔ اگر دونوں (چاند یا سورج) میں سے کسی کو گرہن لگ جائے تو نماز پڑھا کرو اور دعا کیا کرو حتی کہ گرہن ختم ہو جائے۔

سورج گرہن کے موقع پر استغفار کرنے کا حکم

موسی بن عبدالرحمن مسروقی، ابو اسامۃ، یزید، ابو برٍدۃ، ابو موسی رضی اللہ عنہ فرماتے ہیں کہ جب سورج گرہن ہوا تو رسول اللہ صلی اللہ علیہ و آلہ و سلم قیامت کے خوف سے گھبرا کر اٹھے اور مسجد میں تشریف لائے۔ پھر آپ صلی اللہ علیہ و آلہ و سلم نے انتہائی طویل قیام رکوع سجود کے ساتھ نماز ادا فرمائی۔ اس سے پہلے ایسے (اتنا طویل ارکان) کبھی نہیں کیا تھا۔ پھر ارشاد فرمایا یہ نشانیاں جو اللہ تعالیٰ دکھاتے ہیں یہ کسی کی موت یا حیات کی وجہ سے نہیں پیش آتیں۔ بلکہ اللہ ان کی وجہ سے اپنے بندوں کو ڈراتا ہے لہذا اگر تم ان میں سے کوئی نشانی دیکھو تو فوراً اللہ کا ذکر کرو۔ اس سے دعا کرو اور استغفار کرو۔



بارش طلبی کی نماز سے متعلقہ احادیث

امام نماز استسقاء کی امامت کب کرے ؟

قتیبہ بن سعید، مالک، شریک بن عبداللہ بن ابو نمر، انس بن مالک رضی اللہ عنہ فرماتے ہیں کہ ایک شخص رسول اللہ صلی اللہ علیہ و آلہ و سلم کی خدمت میں حاضر ہوا اور عرض کیا یا رسول اللہ صلی اللہ علیہ و آلہ و سلم! مویشی مر گئے اور راستوں کی بندش ہو گئی۔ لہذا اللہ تعالیٰ سے دعا فرمائیے۔ آپ صلی اللہ علیہ و آلہ و سلم نے دعا کی تو اس جمعہ سے لے کر اگلے جمعہ تک بارش برستی رہی۔ پھر ایک شخص حاضر ہوا اور عرض کیا یا رسول اللہ صلی اللہ علیہ و آلہ و سلم! گھر گر گئے اور راستے بند ہو گئے اور مویشی بھی مرنے لگے۔ آپ صلی اللہ علیہ و آلہ و سلم نے دعا کی کہ یا اللہ! بارش پہاڑوں کی چوٹیوں ٹیلوں وادیوں اور درختوں پر برسا۔ اسی وقت مدینہ منورہ سے بادل کپڑے کی طرح پھٹ گئے۔ (یعنی منتشر ہو گئے اور آسمان صاف ہو گیا)

امام کا بارش کی نماز کے لئے باہر نکلنا

محمد بن منصور، سفیان، مسعودی، ابو بکر بن عمرو بن حزم، عباد بن تمیم، سفیان، عبداللہ بن ابو بکر، عباد بن تمیم، عبداللہ بن زید رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم نماز استسقاء پڑھنے کیلئے عیدگاہ تشریف لے گئے اور قبلہ رخ ہو کر اپنی چادر کو پلٹ دیا اور دو رکعت نماز کی امامت فرمائی۔ امام نسائی کہتے ہیں کہ سنیان بن عیینہ کی غلطی ہے کہ عبداللہ بن زید وہ ہیں جنہوں نے خواب میں اذان سنی تھی وہ تو عبداللہ بن زید بن عبدربہ ہیں اور یہ عبداللہ بن زید بن عاصم ہیں۔


امام کے لئے (نماز استسقاء میں ) کس طریقہ سے نکلنا بہتر ہے 

اسحاق بن منصور و محمد بن مثنی، عبدالرحمن، سفیان، ہشام بن اسحاق بن عبداللہ بن کنانۃ، اسحاق بن عبداللہ بن کنانہ کہتے ہیں کہ فلاں شخص نے مجھ عبداللہ ابن عباس کے پاس رسول اللہ صلی اللہ علیہ و آلہ و سلم کی نماز استسقاء سے متعلق پوچھنے کے لیے بھیجا۔ انہوں نے فرمایا رسول اللہ صلی اللہ علیہ و آلہ و سلم نماز استسقاء کے لیے تشریف لے گئے تو انتہائی عاجزی اور انکساری کی حالت میں بغیر کسی زینت اور آرائش کے نکلے اور دو رکعت ادا فرمائی۔ نیز آپ صلی اللہ علیہ و آلہ و سلم نے خطبہ نہیں ارشاد فرمایا جیسا کہ آج کل تمہارے یہاں شروع ہو گیا ہے 


٭٭ قتیبہ، عبدالعزیز، عمارۃ بن غزیٰۃ، عباد بن تمیم، عبداللہ بن زید فرماتے ہیں کہ رسول اللہ صلی اللہ علیہ و آلہ و سلم نے نماز استسقاء پڑھی تو ایک کالی چادر اپنے اوپر لے رکھی تھی۔

استسقاء میں امام کا منبر پر تشریف رکھنا

محمد بن عبید بن محمد، حاتم بن اسماعیل، ہشام بن اسحاق بن عبداللہ بن کنانہ سے روایت ہے کہ فرمایا فلاں شخص سے مجھے عبداللہ ابن عباس کے پاس رسول اللہ صلی اللہ علیہ و آلہ و سلم کی نماز استسقاء کے بارے میں دریافت کرنے کے لیے بھیجا تو انہوں نے فرمایا رسول اللہ صلی اللہ علیہ و آلہ و سلم استسقاء کے لیے عاجزی انکساری اور بغیر کسی آرائش و زینت کے تشریف لے گئے۔ پھر منبر پر تشریف لائے لیکن خطبہ ارشاد نہیں فرمایا جیسا کہ تم لوگوں نے آج کل دینا شروع کر دیا ہے بلکہ مسلسل دعا و عاجزی کرتے رہے اور تکبیر کہتے رہے۔ نیز آپ صلی اللہ علیہ و آلہ و سلم نے بعینہ عیدین کی نماز جیسی دو رکعات کی امامت فرمائی۔

بوقت استسقاء امام دعا مانگے اور پشت کو لوگوں کی طرف پھیر لے

عمرو بن عثمان، ولید، ابن ابو ذئب، زہری، عباد بن تمیم فرماتے ہیں کہ ان کے چچا نے ان سے بیان کیا کہ وہ رسول اللہ صلی اللہ علیہ و آلہ و سلم کے ساتھ استسقاء کے لیے نکلے تو آپ صلی اللہ علیہ و آلہ و سلم نے اپنی چادر کو الٹا اور لوگوں کی طرف کمر کر کے دعا کی پھر دو رکعت ادا فرمائیں اور ان میں قرأت با آواز بلند کی۔

بوقت استقاء امام کا چادر الٹ دینا

قتیبہ، سفیان، عبداللہ بن ابو بکر، عباد بن تمیم اپنے چچا سے نقل کرتے ہیں کہ رسول اللہ صلی اللہ علیہ و آلہ و سلم نے استسقاء کے موقع پر دو رکعات نماز ادا فرمائی اور اپنی چادر کو الٹ دیا۔

کس وقت امام اپنی چادر کو الٹے 

قتیبہ، مالک، عبداللہ بن ابو بکر، عباد بن تمیم، عبداللہ بن زید، فرماتے ہیں کہ رسول اللہ صلی اللہ علیہ و آلہ و سلم بارش کے لیے دعا کرنے کے ارادے سے تشریف لے گئے تو قبلہ رخ ہو کر اپنی چادر الٹی۔

امام کا بوقت استسقاء بغرض دعا ہاتھوں کا اٹھانا

ہشام بن عبدالملک ابو تقی حمصی، بقیٰۃ، شعیب، زہری، عباد بن تمیم اپنے چچا سے نقل کرتے ہیں کہ انہوں نے استسقاء کے موقع پر رسول اللہ صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم نے قبلہ کی طرف رخ فرمایا پھر اپنی چادر پلٹی اور دونوں ہاتھوں کو اٹھایا۔

ہاتھ کہاں تک بلند کیے جائیں ؟

شعیب بن یوسف، یحیی بن سعیدقطعان، سعید، قتادہ، انس، فرماتے ہیں کہ رسول اللہ صلی اللہ علیہ و آلہ و سلم استسقاء کے علاوہ کسی دعا میں ہاتھ نہیں اٹھاتے تھے لیکن استسقاء میں ہاتھ اتنے اونچے اٹھاتے کہ آپ صلی اللہ علیہ و آلہ و سلم کی بغلوں میں موجود سفیدی دکھائی دینے لگتی۔


٭٭ قتیبہ، لیث، خالد بن یزید، سعید بن ابو ہلال، یزید بن عبد اللہ، عمیر، ابو الحم سے منقول ہے کہ انہوں نے رسول اللہ صلی اللہ علیہ و آلہ و سلم کو احجارالزیت کے پاس بارش کے لیے دعا فرماتے ہوئے دیکھا اور آپ صلی اللہ علیہ و آلہ و سلم نے اپنی ہتھیلیاں اٹھا رکھی تھیں۔


٭٭ عیسی بن حماد، لیث، سعید، مقبری، شریک بن عبداللہ بن ابو نمر، انس بن مالک رضی اللہ عنہ روایت کرتے ہیں کہ ایک دفعہ بروز جمعہ مسجد میں بیٹھے ہوئے رسول اللہ صلی اللہ علیہ و آلہ و سلم کا خطبہ مبارک سن رہے تھے کہ ایک آدمی کھڑا ہوا اور عرض کیا یا رسول اللہ صلی اللہ علیہ و آلہ و سلم راستے بند ہو گئے جانور مر گئے اور شہروں میں قحط پڑ گیا۔ آپ صلی اللہ علیہ و آلہ و سلم اللہ سے بارش کے لیے دعا کیجئے۔ چنانچہ رسول اللہ صلی اللہ علیہ و آلہ و سلم نے اپنے دونوں ہاتھ چہرے کے سامنے تک اٹھائے اور دعا فرمائی یا اللہ! ہم پر مینہ برسا۔ اللہ کی قسم رسول اللہ ابھی منبر سے نیچے بھی تشریف نہیں لائے تھے کہ موسلادھار بارش شروع ہو گئی اور اس جمعہ سے لے کر اگلے جمعہ تک مسلسل بارش برستی رہی۔ چنانچہ ایک شخص نے (اگلے جمعہ) عرض کیا یا رسول اللہ! بارش زیادہ ہونے کی وجہ سے راستے مخدوش ہو گئے اور جانور مر گئے ہیں۔ لہذا اللہ تعالیٰ سے دعا فرمائیے کہ بارش رک جائے۔ آپ صلی اللہ علیہ و آلہ و سلم نے دعا کی کہ یا اللہ! ہم پر نہیں ہمارے اردگرد برسا پہاڑوں پر اور درختوں پر برسا۔ انس کہتے ہیں کہ اللہ کی قسم! رسول اللہ یہ فرمانا تھا کہ بادل چھٹ گئے اور اس حد تک چھٹ گئے کہ ہمیں ان میں سے پھر کوئی نظر نہیں آتا تھا۔

دعا کے متعلق

محمد بن بشار، ابو ہشام مغیرۃ بن سلمہ، وہیب، یحیی بن سعید، انس بن مالک رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم نے یہ دعا فرمائی تھی اللَّہُمَّ اسْقِنَا۔ یعنی اے اللہ! ہمیں پانی پلا۔


٭٭ محمد بن عبدالاعلی، معتمر، عبید اللہ بن عمر، عمریٰ، ثابت، انس فرماتے ہیں کہ ایک دفعہ رسول اللہ صلی اللہ علیہ و آلہ و سلم خطبہ جمعہ ارشاد فرما رہے تھے کہ لوگ کھڑے ہو کر بولنا شروع ہو گئے کہ اے اللہ کے رسول صلی اللہ علیہ و سلم! بارش نہ ہونے کی وجہ سے جانور مر گئے ہیں اللہ تعالیٰ سے دعا فرمائیے کہ وہ بارش برسائے۔ آپ صلی اللہ علیہ و آلہ و سلم نے دعا فرمائی کہ یا اللہ! ہمیں پانی دے۔ اللہ کی قسم اس وقت ہمیں آسمان پر (دور دور تک) بادل کا ایک ٹکڑا بھی دکھائی نہیں دے رہا تھا کہ اتنے میں ایک بادل دکھائی دیا اور پھر پھیلتا گیا۔ پھر بارش ہونے لگی۔ رسول اللہ منبر سے نیچے تشریف لائے اور نماز پڑھ کر فارغ ہوئے۔ پھر اگلے جمعہ تک مسلسل مینہ برستا رہا۔ جب اگلے جمعہ نبی صلی اللہ علیہ و آلہ و سلم خطبہ کے لئے کھڑے ہوئے تو لوگ پکارنے لگے یا رسول اللہ صلی اللہ علیہ و سلم! گھر تباہ ہو گئے راستے بند ہو گئے۔ پروردگار سے دعا کیجئے کہ بارش بند کر دے۔ رسول اللہ صلی اللہ علیہ و آلہ و سلم مسکرانے لگے اور دعا کی کہ یا اللہ! ہم پر نہیں ہمارے اردگرد برسا۔ یہ فرمانا تھا کہ بادل مدینہ سے چھٹ گئے اور مدینہ کے اردگرد مینہ برستا رہا لیکن مدینہ میں ایک قطرہ بھی نہیں گرا۔ راوی کہتے ہیں کہ میں نے مدینہ کی طرف (نظر اٹھا کر دیکھا) تو یوں محسوس ہوا گویا اس نے تاج پہن رکھا تھا اور اس پر مینہ برس رہا تھا۔


٭٭ علی بن حجر، اسماعیل بن جعفر، شریک بن عبد اللہ، انس بن مالک رضی اللہ عنہ فرماتے ہیں کہ ایک شخص مسجد میں داخل ہوا اور آپ صلی اللہ علیہ و آلہ و سلم کے عین سامنے جا کر کھڑا ہو گیا اور کہنے لگا یا رسول اللہ صلی اللہ علیہ و آلہ و سلم! جانور مر گئے اور راستے بند ہو گئے۔ رب قدوس سے دعا کیجئے کہ ہم پر مینہ برسائے۔ آپ صلی اللہ علیہ و آلہ و سلم نے اپنے دونوں ہاتھ بلند کیے اور دعا کی کہ اے اللہ مینہ برسا۔ اے اللہ مینہ برسا۔ حضرت انس فرماتے ہیں کہ اللہ کی قسم! آسمان پر کہیں بادل یا بادل کی ایک ٹکڑی بھی نظر نہیں آ رہی تھی۔ ہمارے اور سلع کے درمیان (پہاڑ کا نام ہے ) کوئی آڑ نہیں تھی۔ پھر بادل کا ایک ٹکڑا ڈھال کی طرح ظاہر ہوا اور آسمان کے وسط میں آ کر پھیل گیا۔ پھر مینہ برسنے لگا۔ انس کہتے ہیں اللہ کی قسم! پھر ایک ہفتے تک ہمیں سورج نہیں دکھائی دیا۔ پھر آئندہ جمعہ اسی دروازے سے ایک شخص اندر داخل ہوا اور دوران خطبہ رسول اللہ کے سامنے آ کر کھڑا ہو گیا اور عرض کیا یا رسول اللہ صلی اللہ علیہ و آلہ و سلم! جانور مر گئے اور راستے مخدوش ہو گئے۔ اللہ سے دعا فرمائیے کہ بارش رک جائے۔ رسول اللہ صلی اللہ علیہ و آلہ و سلم نے اپنے ہاتھ بلند کئے اور دعا کی یا اللہ! ہمارے ارد گرد بارش برسا ہم پر نہیں۔ اے اللہ ٹیلوں پست جگہوں وادیوں اور درختوں پر برسا۔ آپ صلی اللہ علیہ و آلہ و سلم کا یہ فرمانا تھا کہ بادل چھٹ گئے اور ہم دھوپ میں چلتے ہوئے نکلے۔ شریک کہتے ہیں کہ میں نے انس سے پوچھا کیا یہ وہی شخص تھا جو پچھلے جمعہ آیا تھا ؟ فرمایا نہیں۔

دعا مانگنے کے بعد نماز ادا کرنا

حارث بن مسکین، ابن وہب، ابن ابو ذئب و یونس، ابن شہاب، عباد بن تمیم، کہتے ہیں کہ ان کے چچا نے بیان کیا کہ ایک دفعہ رسول اللہ صلی اللہ علیہ و آلہ و سلم بارش کے لیے نکلے تو لوگوں کی طرف پشت کی اور قبلہ کی طرف رخ کر کے اللہ سے دعا کی اور اپنی چادر کو الٹا کیا۔ پھر دو رکعات نماز ادا فرمائی اور دونوں رکعات میں قرأت فرمائی۔

نماز استقاء کی رکعتیں 

عمرو بن علی، یحیی بن سعید، یحیی، ابو بکر بن محمد، عباد بن تمیم، عبداللہ بن زید بیان کرتے ہیں کہ رسول اللہ صلی اللہ علیہ و آلہ و سلم استسقاء کے لیے باہر تشریف لائے اور قبلہ رخ ہو کر دو رکعت نماز ادا فرمائی


نماز استسقاء ادا کرنے کا طریقہ

محمود بن غیلان، وکیع، سفیان، ہشام بن اسحاق بن عبداللہ بن کنانہ روایت کرتے ہیں کہ ایک امیر نے مجھے عبداللہ ابن عباس سے رسول اللہ صلی اللہ علیہ و آلہ و سلم کی نماز استسقاء کے متعلق دریافت کرنے کے لیے بھیجا؟ انہوں نے فرمایا اس نے خود کیوں نہیں پوچھا؟ پھر فرمایا رسول اللہ صلی اللہ علیہ و آلہ و سلم خشوع خضوع کے ساتھ عام کپڑے پہنے آہ و زاری کرتے ہوئے نکلے۔ پھر عیدین کی نماز کی طرح کی دو رکعات نماز ادا فرمائیں اور تم لوگوں کے اس خطبہ کی طرح خطبہ ارشاد نہیں فرمایا۔

نماز استسقاء میں بآواز بلند قرأت کرنا

محمد بن رافع، یحیی بن آدم، سفیان، ابن ابو ذنب، زہری، عباد بن تمیم اپنے چچا سے روایت کرتے ہیں کہ رسول اللہ صلی اللہ علیہ و آلہ و سلم نماز استسقاء کے لیے نکلے تو دو رکعات ادا فرمائیں اور ان میں باآواز بلند قرأت فرمائی۔

بارش کے وقت کیا دعا کی جائے ؟

محمد بن منصور، سفیان، مسعر، مقدام بن شریح، عائشہ صدیقہ رضی اللہ عنہا فرماتی ہیں کہ جب بارش ہوتی تو رسول اللہ صلی اللہ علیہ و آلہ و سلم دعا فرماتے اے اللہ! اسے موسلا دھار برسا اور اسے فائدہ مند بنا دے۔


ستاروں کی وجہ سے مینہ برسنے کے عقیدہ کا رد

عمرو بن سواد بن اسود بن عمرو، ابن وہب، یونس، ابن شہاب، عبید اللہ بن عبداللہ بن عتبہ، ابو ہریرہ رضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے ارشاد فرمایا اللہ تبارک و تعالیٰ ارشاد فرماتے ہیں کہ جب میں اپنے بندوں پر کسی نعمت کا نزول کرتا ہوں تو ان میں سے ایک فریق اس کا انکار کرتا ہے اور کہتا ہے کہ فلاں ستارہ کی وجہ سے ایسا ممکن ہوا ہے۔


٭٭ قتیبہ، سفیان، صالح بن کیسان، عبید اللہ بن عبد اللہ، زید بن خالد جہنی فرماتے ہیں کہ رسول اللہ صلی اللہ علیہ و آلہ و سلم کے زمانہ میں بارش ہوئی تو رسول اللہ صلی اللہ علیہ و آلہ و سلم نے ارشاد فرمایا کیا تم لوگوں نے نہیں سنا کہ تمہارے رب نے رات کو کیا حکم فرمایا ہے ؟ اس نے فرمایا میں جب اپنے بندوں پر کسی نعمت کا نزول کرتا ہوں تو ان میں سے کچھ لوگ اس کا انکار کرتے ہیں اور کہتے ہیں کہ فلاں ستارے کی وجہ سے مینہ برسا۔ چنانچہ جو شخص مجھ پر ایمان لایا اور بارش کے برسنے پر میرا شکر ادا کیا تو وہ شخص مجھ پر ایمان لایا اور ستارے سے کفر اختیار کیا اور جس کسی نے کہا کہ ستارے کی وجہ سے مینہ برسا تو اس نے مجھ سے کفر اختیار کیا اور ستارے پر ایمان لے آیا۔


٭٭ عبدالجبار بن العلاء، سفیان، عمرو، عتاب بن حنین، ابو سعید خدری رضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے ارشاد فرمایا اگر رب قدوس (مسلسل) پانچ برس تک بارش نہ برسائیں اور پھر بارش شروع ہو جائے تو بھی ایک گروہ کافر ہی رہے گا اور کہے گا کہ مجدح (ستارے کا نام) کے نکلنے کی وجہ سے ہم پر مینہ برسا۔

اگر نقصان کا خطرہ ہو تو امام بارش کے تھمنے کے لیے دعا کرے 

علی بن حجر، اسماعیل، حمید، انس فرماتے ہیں کہ ایک دفعہ پورے سال تک بارش نہیں ہوئی تو لوگ جمعہ کے دن رسول اللہ صلی اللہ علیہ و آلہ و سلم کی خدمت میں حاضر ہوئے اور عرض کیا کہ بارش نہیں ہو رہی زمین خشک ہو گئی ہے اور جانور مر رہے ہیں۔ آپ صلی اللہ علیہ و آلہ و سلم نے دعا کیلئے ہاتھ اٹھائے تو آسمان پر بالکل بادل نہیں تھا۔ پھر آپ صلی اللہ علیہ و آلہ و سلم نے ہاتھ زیادہ آگے بڑھائے یہاں تک کہ میں نے آپ صلی اللہ علیہ و آلہ و سلم کی بغلوں کی سفیدی کو دیکھا۔ آپ صلی اللہ علیہ و آلہ و سلم اللہ تعالیٰ سے بارش کے لیے دعا فرما رہے تھے۔ راوی حدیث کہتے ہیں کہ جب ہم نے نماز جمعہ سے فراغت حاصل کی تو جس کا گھر قریب تھا اس کا گھر جانا بھی دشوار ہو گیا اور وہ بارش اگلے جمعہ تک برستی رہی۔ پھر لوگ حاضر ہوئے (اگلے جمعہ) اور کہا یا رسول اللہ صلی اللہ علیہ و آلہ و سلم مکانات گر رہے ہیں سواروں کا چلنا مشکل ہو گیا ہے۔ اس پر آپ صلی اللہ علیہ و آلہ و سلم مسکرائے کہ آدمی کتنی جلدی دل گرفتہ ہو جاتا ہے۔ پھر ہاتھوں سے اشارہ کیا اور دعا کی کہ یا اللہ! ہمارے اردگرد برسا۔ ہم پر نہیں۔ اسی وقت مدینہ سے بادل چھٹ گیا۔


٭٭ محمود بن خالد، ولید بن مسلم، ابو عمرو اوزاعی، اسحاق بن عبد اللہ، انس بن مالک، فرماتے ہیں کہ رسول اللہ صلی اللہ علیہ و آلہ و سلم کے زمانہ میں ایک مرتبہ ایک برس تک بارش نہیں برسی۔ آپ صلی اللہ علیہ و آلہ و سلم منبر پر جمعہ کا خطبہ ارشاد فرما رہے تھے کہ ایک اعرابی کھڑا ہوا اور عرض کیا یا رسول اللہ صلی اللہ علیہ و سلم جانور مر گئے اور بچے بھوکے ہو گئے۔ اللہ تعالیٰ سے ہمارے حق میں دعا فرمائیے۔ آپ صلی اللہ علیہ و آلہ و سلم نے دعا کے لیے ہاتھ بلند کیے تو اس وقت تک آسمان پر بادل کا ایک بھی ٹکڑا دکھائی نہیں دے رہا تھا۔ لیکن اس ذات کی قسم جس کے قبضہ قدرت میں میری جان ہے۔ آپ صلی اللہ علیہ و آلہ و سلم نے ابھی ہاتھ نیچے نہیں کیے تھے کہ بادل پہاڑوں کی طرح امڈ آئے اور چھا گئے۔ پھر آپ صلی اللہ علیہ و آلہ و سلم ابھی منبر سے نیچے بھی تشریف لائے تھے کہ میں نے بارش کا پانی آپ صلی اللہ علیہ و آلہ و سلم کی ریش مبارک پر پڑتے دیکھا۔ پھر اس روز بارش ہوئی دوسرے روز ہوئی تیسرے روز ہوئی حتی کہ اگلا جمعہ آ گیا۔ پھر وہی اعرابی یا کوئی اور کھڑا ہوا اور کہنے لگا یا رسول اللہ صلی اللہ علیہ و آلہ و سلم! مکان گر رہے ہیں۔ مال (جانور) غرق ہونے لگے ہیں۔ لہذا اللہ تعالیٰ سے دعا فرمائیے۔ آپ صلی اللہ علیہ و آلہ و سلم نے ہاتھ اٹھائے اور دعا فرمائی کہ یا اللہ! ہمارے ارد گرد بارش برسا۔ ہم پر نہیں اور بادل کی طرف اشارہ کیا۔ جس طرف آپ صلی اللہ علیہ و آلہ و سلم نے اشارہ کیا تھا وہاں سے بادل چھٹ گیا۔ اور مدینہ منورہ گھڑے کی طرح ہو گیا۔ پھر نالوں میں پانی بھر گیا اور جو آدمی بھی خواہ کسی سمت سے مدینہ آیا اس نے آگاہ کیا کہ ہر طرف بارش برس رہی ہے۔


خوف کی نماز
 

٭٭  اسحاق بن ابراہیم، وکیع، سفیان، اشعث بن ابو شعثاء، اسود بن ہلال، ثعلبہ بن زہد فرماتے ہیں کہ ہم سعید بن عاص رضی اللہ عنہ کے ساتھ قبرستان میں موجود تھے۔ حذیفہ بن یبان بھی ہمارے ساتھ تھے۔ سعید نے فرمایا کیا تم سے کسی نے رسول اللہ صلی اللہ علیہ و آلہ و سلم کے ساتھ خوف کی نماز پڑھی ہے ؟ حذیفہ کہنے لگے ہاں ! میں نے پڑھی ہے۔ پھر آپ صلی اللہ علیہ و آلہ و سلم کی طائف میں نماز پڑھنے کا طریقہ بیان کیا کہ آپ صلی اللہ علیہ و آلہ و سلم نے ایک جماعت کے ساتھ ایک رکعت ادا فرمائی اور دوسری جماعت اس وقت آپ صلی اللہ علیہ و آلہ و سلم کے اور دشمن کے درمیان حائل تھی۔ پھر دوسری جماعت نے آپ صلی اللہ علیہ و آلہ و سلم کے پیچھے صف بندی کی اور ایک رکعت ادا فرمائی اس وقت تک پہلی رکعت والی جماعت دشمن کے مقابلے میں کمربستہ ہو چکی تھی۔


٭٭ عمرو بن علی، یحیی، سفیان، اشعث بن سلیم، اسود بن ہلال، ثعلبۃ بن زہد فرماتے ہیں کہ ہم سعید بن عاص کے ساتھ طبرستان میں تھے کہ انہوں نے پوچھا کوئی شخص ہے جس نے رسول اللہ صلی اللہ علیہ و آلہ و سلم کے ساتھ نماز خوف ادا فرمائی ہو؟ حذیفہ نے کہا ہاں ! میں نے ادا فرمائی ہے۔ چنانچہ حذیفہ کھڑے ہوئے اور ان کے پیچھے دو صفیں بنائی گئیں۔ ایک صف دشمن کے مقابلے میں صف آرا رہی اور دوسری نے ان کے پیچھے نماز ادا فرمائی۔ پھر وہ لوگ اٹھ کر ان کی جگہ چلے گئے اور وہ ان کی جگہ (نماز کے لئے ) آ گئے۔ پھر حذیفہ نے انہیں ایک رکعت پڑھائی اور کسی نے (باقی نماز کی) قضا نہیں ادا کی۔



٭٭ عمرو بن علی، یحیی، سفیان، رکین بن ربیع، قاسم بن حسان، زید بن ثابت بھی رسول اللہ صلی اللہ علیہ و آلہ و سلم سے نماز خوف کے متعلق حذیفہ کی طرح ہی روایت کرتے ہیں۔


٭٭ قتیبہ، ابو عوانہ، بکیر بن اخنس، مجاہد، عبداللہ ابن عباس رضی اللہ عنہ فرماتے ہیں کہ اللہ تبارک وتعالیٰ نے تمہارے نبی صلی اللہ علیہ و آلہ و سلم کی زبان مبارک سے تم پر حضر میں چار رکعت نماز سفر میں دو رکعت نماز اور حالت خوف میں ایک فرض نماز فرض کی ہے۔


٭٭ محمد بن بشار، یحیی بن سعید، سفیان، ابو بکر بن ابو جہم، عبید اللہ بن عبد اللہ، عبداللہ ابن عباس فرماتے ہیں کہ رسول اللہ صلی اللہ علیہ و آلہ و سلم نے ذی قرد کے مقام پر نماز ادا فرمائی تو لوگوں نے آپ صلی اللہ علیہ و آلہ و سلم کے پیچھے دو صفیں آراستہ کیں۔ ایک دشمن کے مقابلے میں سینہ سپر رہی اور آپ صلی اللہ علیہ و آلہ و سلم نے ایک صف کو ایک رکعت نماز پڑھائی۔ پھر یہ لوگ ان کی جگہ چلے گئے اور وہ لوگ ادھر آ گئے اور آپ صلی اللہ علیہ و آلہ و سلم نے انہیں ایک رکعت نماز پڑھائی۔ پھر کسی نے قضا (یعنی رہ جانے والی ایک رکعت) نہیں پڑھی۔


٭٭ عمرو بن عثمان بن سعید بن کثیر، محمد، زبیدی، زہری، عبید اللہ بن عبداللہ بن عتبہ، عبداللہ بن عباس رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم کھڑے ہوئے اور تکبیر کہی (نماز کے لیے )۔ لوگوں نے بھی تکبیر کہی۔ پھر آپ صلی اللہ علیہ و آلہ و سلم نے رکوع کیا۔ پھر آپ صلی اللہ علیہ و آلہ و سلم نے سجدہ کیا اور انہوں نے بھی سجدہ کیا۔ پھر آپ صلی اللہ علیہ و آلہ و سلم دوسری رکعت کے لیے کھڑے ہوئے تو جن لوگوں نے آپ صلی اللہ علیہ و آلہ و سلم کے ساتھ سجدہ ادا کر لیا تھا وہ پیچھے ہوتے گئے اور اپنے بھائیوں کی حفاظت کے لیے کمربستہ ہو گئے۔ پھر دوسری جماعت آگے بڑھی اور آپ صلی اللہ علیہ و آلہ و سلم کے ساتھ رکوع و سجدہ کیا چنانچہ سب کے سب نماز میں تھے تکبیر کہتے اور ایک دوسرے کی حفاظت کرتے ہوئے۔


٭٭ عبید اللہ بن سعد بن ابراہیم، عمی، وہ اپنے والد سے ، ابن اسحاق ، داؤد بن حصین، عکرمۃ، عبداللہ ابن عباس فرماتے ہیں کہ نماز خوف میں صرف دو سجدے تھے جیسے آج کل تمہارے محافظ تمہارے ان اماموں کے پیچھے ادا کرتے ہیں۔ الا یہ کہ وہ لوگ پیچھے ہٹتے اس طرح کہ پہلے ایک جماعت بلکہ سب لوگ رسول اللہ صلی اللہ علیہ و آلہ و سلم کے ساتھ کھڑے ہو جاتے اور ان میں سے ایک جماعت آپ صلی اللہ علیہ و آلہ و سلم کے ساتھ سجدہ ادا کرتی۔ پھر رسول اللہ صلی اللہ علیہ و آلہ و سلم کھڑے ہوتے تو سب کھڑے ہو جاتے پھر رکوع کرتے تو سب ساتھ رکوع کرتے پھر سجدہ میں جاتے تو صرف وہی لوگ ساتھ سجدہ میں جاتے جو پہلی رکعت میں کھڑے ہوئے تھے۔ پھر آپ صلی اللہ علیہ و آلہ و سلم بیٹھتے تو وہ لوگ آپ صلی اللہ علیہ و آلہ و سلم کے ساتھ بیٹھ جاتے۔ جنہوں نے یہ رکعت آپ صلی اللہ علیہ و آلہ و سلم کے ساتھ پڑھی تھی۔ پھر پہلی رکعت والے سجدہ کرتے اور آپ صلی اللہ علیہ و آلہ و سلم کے ساتھ بیٹھ جاتے۔ پھر آپ صلی اللہ علیہ و آلہ و سلم اور سب لوگ ایک ساتھ سلام پھیرتے۔


٭٭ عمرو بن علی، یحیی، شعبہ، عبدالرحمن بن قاسم، صالح بن خوات، سہل بن ابی حثمۃ فرماتے ہیں کہ رسول اللہ صلی اللہ علیہ و آلہ و سلم نے خوف کی نماز پڑھائی تو ایک صف آپ صلی اللہ علیہ و آلہ و سلم کی پیچھے کھڑی ہوئی اور دوسری دشمن سے کمربستہ رہی۔ آپ صلی اللہ علیہ و آلہ و سلم نے ایک رکعت پڑھی تو وہ لوگ چلے گئے اور جو دشمن کے مقابلہ میں (صف آراء) تھے وہ آ گئے پھر آپ صلی اللہ علیہ و آلہ و سلم نے ان کے ساتھ ایک رکعت پڑھی۔ پھر سب کھڑے ہو گئے اور ایک ایک رکعت جو بقایا تھی ادا کی۔


٭٭ قتیبہ، مالک، یزید بن رومان، صالح بن خوات اس شخص سے نقل کرتے ہیں جس نے رسول اللہ صلی اللہ علیہ و آلہ و سلم کے ساتھ غزوہ ذات الرقاع میں نماز خوف پڑھی تھی کہ پہلے ایک جماعت نے آپ صلی اللہ علیہ و آلہ و سلم کے ساتھ صف بنائی اور ایک دشمن کے مقابلہ میں صف آراء رہی۔ پھر آپ صلی اللہ علیہ و آلہ و سلم نے ان کے ساتھ ایک رکعت پڑھی۔ پھر آپ صلی اللہ علیہ و آلہ و سلم کھڑے رہے اور دوسری جماعت آئی پھر آپ صلی اللہ علیہ و آلہ و سلم نے ان کے ساتھ دوسری رکعت ادا فرمائی۔ پھر بیٹھے رہے اور انہوں نے اپنی رہ جانے والی ایک رکعت ادا کی۔ پھر رسول اللہ صلی اللہ علیہ و آلہ و سلم نے ان کے ساتھ سلام پھیرا۔


٭٭ اسماعیل بن مسعود، یزید بن زریع، معمر، زہری، سالم، عبداللہ بن مسعود رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم نے ایک جماعت کے ساتھ ایک رکعت ادا فرمائی اور دوسری دشمن کے مقابلہ میں کھڑی رہی۔ پھر یہ چلے گئے اور وہ ان کی جگہ آ کر کھڑے ہو گئے۔ پھر آپ صلی اللہ علیہ و آلہ و سلم نے ان کے ساتھ دوسری رکعت ادا فرمائی پھر سلام پھیرا اور دونوں جماعتوں نے اپنی انفرادی رکعت پڑھی جو ابھی پڑنی رہ گئی تھی۔


٭٭ کثیر بن عبید، بقیٰۃ، شعیب، زہری، سالم بن عبد اللہ، عبداللہ بن عمر رضی اللہ عنہ فرماتے ہیں کہ میں رسول اللہ صلی اللہ علیہ و آلہ و سلم کے ساتھ نجد کی طرف جہاد کی غرض سے گیا تو ہم دشمن کے برابر صف آراء ہوئے۔ پھر رسول اللہ صلی اللہ علیہ و آلہ و سلم نماز کے لیے کھڑے ہوئے تو ہم میں سے ایک جماعت آپ صلی اللہ علیہ و آلہ و سلم کے ساتھ نماز میں شریک ہو گئی اور ایک جماعت دشمن کے مقابلہ میں سینہ سپر رہی۔ پھر آپ صلی اللہ علیہ و آلہ و سلم نے رکوع و سجود کیے پھر وہ گئے اور اس جماعت کی جگہ لے لی جنہوں نے ابھی نماز نہیں پڑھی تھی پھر وہ لوگ آئے اور آپ صلی اللہ علیہ و آلہ و سلم نے ان کے ساتھ رکوع و سجود ادا کیے۔ جن نبی صلی اللہ علیہ و آلہ و سلم نے سلام پھیرا تو ہر شخص باقی رہ جانے والے ایک رکوع اور دو سجدے ادا کیے۔


٭٭ محمد بن عبداللہ بن عبدالرحیم برقی، عبداللہ بن یوسف، سعید بن عبدالعزیز، زہری، عبداللہ بن عمر رضی اللہ عنہ فرماتے ہیں کہ انہوں نے رسول اللہ صلی اللہ علیہ و آلہ و سلم کے ساتھ نماز خوف پڑھی۔ آپ صلی اللہ علیہ و آلہ و سلم نے تکبیر کہی تو ہم میں سے ایک جماعت نے آپ صلی اللہ علیہ و آلہ و سلم کے پیچھے صف بنائی اور ایک جماعت دشمن کے مقابلہ میں صف آراء رہی۔ پھر آپ صلی اللہ علیہ و آلہ و سلم نے ان کے ساتھ ایک رکوع اور دو سجود کیے۔ پھر دشمن کے مقابلہ کے لیے چلے گئے اور وہ لوگ آ کر رسول اللہ صلی اللہ علیہ و آلہ و سلم کے ساتھ نماز میں شریک ہوئے۔ آپ صلی اللہ علیہ و آلہ و سلم نے ان کے ساتھ بھی اسی طرح (نماز پڑھی) کیا۔ پھر سلام پھیر دیا۔ پھر دونوں جماعتوں میں سے ہر ایک نے اپنی اپنی باقی رہ جانے والی رکعت ادا کی۔


٭٭ عمران بن بکار، محمد بن مبارک، ہیثم بن حمید، العلاء و ابو ایوب، زہری، عبداللہ بن عمر فرماتے ہیں کہ میں رسول اللہ صلی اللہ علیہ و آلہ و سلم نے نماز خوف پڑھی تو تکبیر کہی اور ہم میں سے ایک جماعت آپ صلی اللہ علیہ و آلہ و سلم کے پیچھے صف آراء ہوئی جب کہ دوسری جماعت دشمن کے مقابلے میں ڈٹی رہی۔ پھر آپ صلی اللہ علیہ و آلہ و سلم نے ان کے ساتھ ایک رکعت پڑھی یعنی ایک رکوع اور دو سجدے کیے۔ پھر یہ لوگ سلام پھیرے بغیر چلے گئے اور اس جماعت کی جگہ دشمن کے مقابلے میں برسر پیکار ہو گئے اور وہ جماعت آئی اور آپ صلی اللہ علیہ و آلہ و سلم کے ساتھ ایک رکوع اور دو سجدے کیے۔ پھر آپ صلی اللہ علیہ و آلہ و سلم نے سلام پھیر دیا۔ آپ صلی اللہ علیہ و آلہ و سلم کے دو رکوع اور چار سجدے پورے ہو گئے تھے چنانچہ ہر آدمی نے ایک رکوع اور دو سجدے کر کے اپنی نماز ادا کی۔ امام نسائی کہتے ہیں کہ ابو بکر بن انس نے فرمایا زہری نے عبداللہ ابن عمر سے صرف دو احادیث کی سماعت کی ہے۔ یہ حدیث ان احادیث میں سے نہیں ہے۔


٭٭ عبدالاعلیٰ بن واصل بن عبدالاعلی، یحیی بن آدم، سفیان، موسیٰ بن عقبۃ، نافع، عبداللہ ابن عمر فرماتے ہیں کہ رسول اللہ صلی اللہ علیہ و آلہ و سلم نے نماز خوف ادا فرمائی تو ایک جماعت آپ صلی اللہ علیہ و آلہ و سلم کے ساتھ کھڑی ہوئی اور ایک دشمن کے ساتھ سینہ سپر رہی۔ پھر جو جماعت آپ صلی اللہ علیہ و آلہ و سلم کے ساتھ تھی آپ صلی اللہ علیہ و آلہ و سلم نے اس کے ساتھ ایک رکعت ادا فرمائی اور وہ جماعت چلی گئی پھر دوسری جماعت آئی اور آپ صلی اللہ علیہ و آلہ و سلم نے ان کے ساتھ بھی ایک رکعت ادا فرمائی۔ پھر دونوں جماعتوں نے باقی ایک رکعت ادا کی۔


٭٭ عبید اللہ بن فضالۃ بن ابراہیم، عبداللہ بن یزید مقری، محمد بن عبداللہ بن یزید، حیوٰۃ، ابو الاسود، عروہ بن زبیر، مروان بن حکم، مروان بن حکم نے حضرت ابو ہریرہ رضی اللہ عنہ سے پوچھا کہ کیا آپ صلی اللہ علیہ و آلہ و سلم نے رسول اللہ صلی اللہ علیہ و آلہ و سلم کے ساتھ خوف کی نماز ادا کی ہے ؟ فرمایا ہاں ! اس نے پوچھا کب؟ انہوں نے فرمایا غزوہ نجد میں۔ رسول اللہ صلی اللہ علیہ و آلہ و سلم عصر کی نماز پڑھنے کے لیے کھڑے ہوئے تو ایک جماعت آپ صلی اللہ علیہ و آلہ و سلم کے ساتھ صف آراء ہو گئی اور دوسری دشمن کے مقابلہ میں کھڑی رہی۔ ان کی پشت قبلہ رخ تھی۔ آپ نے تکبیر کہی۔ ان لوگوں نے بھی جو آپ صلی اللہ علیہ و آلہ و سلم کے ساتھ تھے اور ان لوگوں نے بھی جو دشمن کے مقابل تھے۔ پھر آپ صلی اللہ علیہ و آلہ و سلم نے رکوع کیا تو صرف اس جماعت نے ہی رکوع کیا جو آپ صلی اللہ علیہ و آلہ و سلم کے ساتھ تھی۔ پھر آپ صلی اللہ علیہ و آلہ و سلم نے انہی کے ساتھ سجدہ کیا اور ایک جماعت دشمن کے مقابلے میں کھڑی رہی۔ پھر رسول اللہ صلی اللہ علیہ و آلہ و سلم کھڑے ہوئے تو وہ جماعت بھی کھڑی ہوئی اور دشمن کے مقابلے کے لیے چلی گئی۔ جب کہ دوسری جماعت جو دشمن سے برسرپیکار تھی آئی تو آپ صلی اللہ علیہ و آلہ و سلم اسی طرح کھڑے تھے۔ وہ لوگ بھی کھڑے ہو گئے اور آپ صلی اللہ علیہ و آلہ و سلم نے دوسری رکعت کے رکوع اور سجود کیے۔ انہوں نے بھی آپ صلی اللہ علیہ و آلہ و سلم کے ساتھ رکوع اور سجود کیے۔ پھر آپ صلی اللہ علیہ و آلہ و سلم اور وہ جماعت بیٹھ گئی۔ پھر سلام ہوا تو رسول اللہ صلی اللہ علیہ و آلہ و سلم نے سب لوگوں کے ساتھ سلام پھیرا۔ چنانچہ رسول اللہ صلی اللہ علیہ و آلہ و سلم نے دو دو رکعات ادا فرمائیں اور باقی دونوں جماعتوں نے ایک ایک رکعت ادا فرمائی۔


٭٭ عباس بن عبدالعظیم، عبدالصمد بن عبدالوارث، سعید بن عبید ہنائی، عبداللہ بن شقیق، ابو ہریرہ رضی اللہ عنہ روایت کرتے ہیں کہ رسول اللہ صلی اللہ علیہ و آلہ و سلم نے ضجنان کے درمیان مشرکین کا محاصرہ کیا تو مشرکین کہنے لگے۔ یہ لوگ نماز کو اپنی اولاد اور ازواج سے بھی زیادہ محبوب رکھتے ہیں۔ لہذا اپنی قوت جمع کر کے ایک ہی دفعہ ان (مسلمانوں ) پر حملہ آور ہوا جائے۔ اس پر جبرائیل تشریف لائے اور آپ صلی اللہ علیہ و آلہ و سلم سے کہا کہ اپنے صحابہ کو دو حصوں میں منقسم فرما دیں۔ ایک حصہ آپ صلی اللہ علیہ و آلہ و سلم کے ساتھ نماز پڑھے اور دوسرا حصہ اپنے ہتھیار اور بچاؤ کی چیزیں لے کر دشمن کے مقابلے میں کمربستہ رہے۔ پھر آپ صلی اللہ علیہ و آلہ و سلم اس جماعت کو ایک رکعت نماز پڑھائیں اور وہ لوگ پیچھے ہٹ جائیں۔ پھر دوسری جماعت کے ساتھ ایک رکعت ادا فرمائی۔ اس طرح ان کی تو ایک ایک رکعت ہو گئی اور آپ صلی اللہ علیہ و آلہ و سلم کی دو رکعات ادا ہو جائیں گی۔


٭٭ ابراہیم بن حسن، حجاج بن محمد، شعبہ، حکم، یزید الفقیر، جابر بن عبداللہ فرماتے ہیں کہ رسول اللہ صلی اللہ علیہ و آلہ و سلم نے ان کے ساتھ نماز خوف پڑھی۔ چنانچہ ایک صف آپ صلی اللہ علیہ و آلہ و سلم کے سامنے کھڑی ہوئی اور ایک پیچھے۔ جو لوگ آپ صلی اللہ علیہ و آلہ و سلم کے پیچھے تھے ان کے ساتھ آپ صلی اللہ علیہ و آلہ و سلم نے ایک رکوع اور دو سجدے ادا فرمائے۔ پھر وہ لوگ آگے بڑھ کر ان کی جگہ جا کھڑے ہو گئے (جنگ کرنے والوں کی جگہ) اور وہ لوگ ان کی جگہ پر۔ پھر آپ صلی اللہ علیہ و آلہ و سلم نے ان کے ساتھ بھی ایک رکوع اور دو سجود ادا کیے۔ اس طرح رسول اللہ صلی اللہ علیہ و آلہ و سلم کی دو دو رکعت ادا ہو گئیں اور باقیوں نے ایک ایک رکعت ادا فرمائی۔


٭٭ احمد بن مقدام، یزید بن زریع، عبدالرحمن بن عبداللہ مسعودی، یزیدالفقیر، جابر بن عبداللہ فرماتے ہیں کہ ہم ایک مرتبہ رسول اللہ صلی اللہ علیہ و آلہ و سلم کے ساتھ تھے کہ نماز کی اقامت ہوئی۔ آپ صلی اللہ علیہ و آلہ و سلم کھڑے ہوئے اور آپ صلی اللہ علیہ و آلہ و سلم کے پیچھے ایک جماعت صف آراء ہوئی۔ جب کہ دوسری جماعت دشمن کے سامنے کھڑی رہی۔ جو لوگ آپ کے ساتھ تھے آپ صلی اللہ علیہ و آلہ و سلم نے ان کے ساتھ ایک رکوع اور دو سجود کیے۔ پھر وہ چلے گئے اور ان کی جگہ لے لی جو دشمن سے بر سر پیکار تھے اور وہ لوگ ان کی جگہ آ گئے۔ پھر آپ صلی اللہ علیہ و آلہ و سلم نے ان کے ساتھ بھی ایک رکوع اور دو سجود کیے۔ پھر آپ صلی اللہ علیہ و آلہ و سلم نے سلام پھیرا تو ان لوگوں نے بھی سلام پھیرا۔ جو آپ صلی اللہ علیہ و آلہ و سلم کے ساتھ صف آراء تھے اور ان لوگوں نے بھی جو دشمن سے بر سر پیکار تھے۔


٭٭ علی بن حسین الدرہمی و اسماعیل بن مسعود، خالد، عبدالملک بن ابو سلیمان، عطاء، جابر رضی اللہ عنہ فرماتے ہیں کہ ہم خوف کی نماز میں رسول اللہ صلی اللہ علیہ و آلہ و سلم کے ساتھ شریک تھے۔ چنانچہ ہم نے آپ صلی اللہ علیہ و آلہ و سلم کے پیچھے دو صفیں بنائیں۔ دشمن مقابلے کی جانب تھا اور آپ صلی اللہ علیہ و آلہ و سلم نے تکبیر کہی تو ہم نے بھی تکبیر کہی۔ پھر آپ صلی اللہ علیہ و آلہ و سلم نے رکوع کیا تو ہم نے بھی رکوع کیا۔ پھر آپ صلی اللہ علیہ و آلہ و سلم رکوع سے اٹھے تو ہم سب بھی کھڑے ہو گئے۔ پھر جب سجدے کے لئے جانے لگے تو آپ صلی اللہ علیہ و آلہ و سلم کے ساتھ اگلی والی صف حالت سجدہ میں ہو گئی اور پچھلی صف کھڑی رہی۔ پھر آپ صلی اللہ علیہ و آلہ و سلم اور اس صف کے سجدہ کرنے کے بعد دوسری صف نے سجدے کیے۔ اس کے بعد اگلی صف پیچھے ہٹ گئی اور پچھلی صف آگے بڑھ گئی۔ یعنی یہ ان کی جگہ اور وہ ان کی جگہ آ گئے۔ پھر آپ صلی اللہ علیہ و آلہ و سلم نے رکوع ادا کیا تو ہم نے بھی رکوع کیا جب اٹھے تو ہم سب بھی اٹھے لیکن جب سجدہ میں گئے تو صرف اگلی صف نے آپ صلی اللہ علیہ و آلہ و سلم کے ساتھ سجدہ کیا پچھلی صف کھڑی رہی۔ پھر جب رسول اللہ صلی اللہ علیہ و سلم سجدے سے اٹھے تو پچھلی صف نے بھی سجدہ کیا اور سب نے اکٹھے سلام پھیرا۔


٭٭ عمرو بن علی، عبدالرحمن، سفیان، ابو زبیر، جابر رضی اللہ عنہ فرماتے ہیں کہ ہم رسول اللہ صلی اللہ علیہ و آلہ و سلم کے ساتھ کھجوروں کے درختوں میں موجود تھے اور دشمن ہمارے اور قبلہ کے درمیان تھا۔ آپ صلی اللہ علیہ و آلہ و سلم نے تکبیر کہی تو سب نے تکبیر کہی آپ صلی اللہ علیہ و آلہ و سلم نے رکوع کیا تو سب نے رکوع کیا لیکن جب آپ صلی اللہ علیہ و آلہ و سلم سجدہ میں گئے تو صرف پہلی صف سجدہ میں گئی پچھلی صف حفاظت کیلئے کھڑی رہی۔ جب وہ کھڑے ہوئے تو انہوں نے بھی سجدہ کیا۔ پھر پچھلی صف والے اگلی صف کی جگہ اور اگلی صف والے پچھلی صف کی جگہ آ گئے۔ جب آپ صلی اللہ علیہ و آلہ و سلم نے رکوع کیا تو سب نے رکوع کیا آپ صلی اللہ علیہ و آلہ و سلم رکوع سے اٹھے تو سب اٹھے۔ پھر آپ صلی اللہ علیہ و آلہ و سلم نے سجدہ کیا تو صرف آپ صلی اللہ علیہ و آلہ و سلم کے پیچھے والی ایک صف سجدہ میں گئی پچھلی صف کھڑی حفاظت کرتی رہی۔ جب وہ سجدہ کر کے بیٹھ گئے تو ان لوگوں نے بھی سجدہ کیا پھر سلام پھیرا۔ پھر جابر رضی اللہ عنہ نے فرمایا جیسے تمہارے آج کل کے امراء کا دستور ہے۔


٭٭ محمد بن مثنی ومحمد بن بشار، محمد، شعبہ، منصور، مجاہد، ابو عیاش زرقی رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم مقام عسفان میں دشمن کے مقابلہ میں برسرپیکار تھے۔ مشرکین کی قیادت خالد بن ولید کر رہے تھے۔ جب رسول اللہ صلی اللہ علیہ و آلہ و سلم نے ظہر کی نماز کی امامت کی تو مشرکین کہنے لگے اس کے بعد ان کی ایک نماز ایسی ہے جو ان کے نزدیک ان کی اولاد اور اموال سے بھی زیادہ عزیز ہے۔ چنانچہ جب رسول اللہ صلی اللہ علیہ و آلہ و سلم نماز عصر پڑھانے لگے تو اپنے پیچھے لوگوں کی دو صفیں بنائیں۔ پھر سب نے آپ صلی اللہ علیہ و آلہ و سلم کے ساتھ رکوع کیا پھر سب رکوع سے آپ صلی اللہ علیہ و آلہ و سلم کے ساتھ ہی کھڑے ہوئے لیکن سجدہ صرف پہلی صف نے کیا پچھلی صف بدستور کھڑی رہی جب اگلی صف سجدہ کر چکی تو پچھلی صف بھی سجدہ میں چلی گئی۔ پہلی صف پیچھے اور پچھلی صف آگے آ گئی یعنی دونوں صفیں ایک دوسرے کی جگہ کھڑی ہو گئیں۔ پھر آپ صلی اللہ علیہ و آلہ و سلم نے رکوع کیا تو سب نے ساتھ رکوع کیا پھر رکوع سے سر اٹھایا تو پہلی صف آپ صلی اللہ علیہ و آلہ و سلم کے ساتھ سجدہ میں چلی گئی۔ پچھلی صف کھڑی رہی جب وہ سجدے سے فارغ ہوئے تو انہوں نے بھی سجدہ کیا۔ پھر آپ صلی اللہ علیہ و آلہ و سلم نے سب (مقتدیوں ) کے ساتھ سلام پھیرا۔


٭٭ عمرو بن علی، عبدالعزیز بن عبد الصمد، منصور، مجاہد، ابو عیاش زرقی رضی اللہ عنہ فرماتے ہیں کہ ہم عسفان میں رسول اللہ صلی اللہ علیہ و آلہ و سلم کے ساتھ تھے کہ رسول اللہ صلی اللہ علیہ و آلہ و سلم نے ظہر کی نماز پڑھائی۔ اس وقت مشرکین کی قیادت خالد بن ولید کر رہے تھے۔ مشرکین کہنے لگے۔ ہم نے انہیں دھوکہ دینے کے لئے ایک وقت معلوم کر لیا ہے جس میں یہ لوگ غافل ہو جاتے ہیں۔ اس پر ظہر اور عصر کے درمیان نماز خوف کا حکم نازل ہوا چنانچہ رسول اللہ صلی اللہ علیہ و آلہ و سلم نے ہمیں عصر کی نماز پڑھائی اور ہم گروہوں میں تقسیم ہو گئے۔ ایک نے آپ صلی اللہ علیہ و آلہ و سلم کے ساتھ نماز پڑھی اور ایک گروہ بدستور حفاظت کرتا رہا۔ وہ اس طرح کہ رسول اللہ صلی اللہ علیہ و آلہ و سلم نے تکبیر کہی تو سب نے (دونوں گروہوں نے ) ساتھ تکبیر کہی۔ پھر رکوع کیا تو سب نے رکوع کیا۔ پھر آپ صلی اللہ علیہ و آلہ و سلم کے پیچھے والوں نے سجدہ کیا اور پیچھے ہٹ گئے۔ پھر (دوسرا گروہ) آگے بڑھا اور سجدہ کیا۔ پھر آپ صلی اللہ علیہ و آلہ و سلم کھڑے ہو گئے اور سب کے ساتھ دوسری رکعت پڑھی۔ جب سجدہ کیا تو آپ صلی اللہ علیہ و آلہ و سلم کی پیچھے والی صف نے سجدہ کیا اور وہ لوگ پیچھے ہٹ گئے۔ پھر پیچھے والے آگے بڑھے اور سجدہ کیا۔ پھر آپ صلی اللہ علیہ و آلہ و سلم نے سب کے ساتھ سلام پھیرا اس طرح دونوں گروہوں نے امام (صلی اللہ علیہ و آلہ و سلم) کے ساتھ دو دو رکعات نماز ادا کی۔ پھر ایک دفعہ بنو سلیم کے علاقے میں بھی نماز خوف ادا کی گئی۔


٭٭ محمد بن عبدالاعلیٰ و اسماعیل بن مسعود، اشعث، حسن، ابو بکرہ رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم نے ایک مرتبہ لوگوں کے ساتھ نماز خوف پڑھی تو دو رکعتیں پڑھ کر سلام پھیرا پھر دوسری جماعت کے ساتھ دو رکعتیں پڑھیں اور سلام پھیرا۔ اس طرح آپ صلی اللہ علیہ و آلہ و سلم نے چار رکعات پڑھیں۔ (دیگر لوگوں نے دو دو رکعات ادا کی)


٭٭ ابراہیم بن یعقوب، عمرو بن عاصم، حماد بن سلمہ، قتادہ، حسن، جابر بن عبداللہ رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم نے صحابہ کرام کی ایک جماعت کے ساتھ دو رکعات پڑھ کر سلام پھیرا۔ پھر دوسری جماعت کے ساتھ بھی دو رکعات ادا فرمائیں اور سلام پھیرا۔


٭٭ ابوحفص، عمرو بن علی، یحیی بن سعید، یحیی بن سعید، قاسم بن محمد، صالح بن خوات، سہل بن ابی حثمہ نماز خوف کے متعلق فرماتے ہیں کہ امام قبلہ کی جانب کھڑا ہو اور ایک جماعت اس کے ساتھ کھڑی ہو جب کہ دوسری جماعت دشمن کے مقابلہ میں ان کی طرف منہ کر کے کھڑی ہو پھر امام ایک رکعت پڑھے۔ حتی کہ وہ لوگ اپنی اپنی ایک ایک رکعت پڑھ کر چلے گئے۔ پھر وہ ان کی جگہ چلے جائیں اور وہ ان کی جگہ آ جائیں۔ پھر امام ان کے ساتھ رکوع اور دو سجدے کرے اس طرح امام کی دو رکعت پوری ہو جائیں گی اور ان لوگوں (ہر گروہ) کی ایک رکعت ادا ہو گی۔ لہذا وہ لوگ اپنی اپنی ایک رکعت ادا کریں۔


٭٭ عمرو بن علی، عبدالاعلی، یونس، حسن، جابر بن عبداللہ رضی اللہ رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم نے صحابہ کرام کے ساتھ نماز خوف ادا کی تو ایک جماعت آپ صلی اللہ علیہ و آلہ و سلم کے ساتھ کھڑی ہوئی اور ایک جماعت دشمن کے مقابلہ میں سینہ سپر رہی۔ آپ صلی اللہ علیہ و آلہ و سلم نے ان کے ساتھ دو رکعات ادا فرمائیں۔ پھر وہ ان کی جگہ اور یہ ان کی جگہ چلے گئے اور آپ صلی اللہ علیہ و آلہ و سلم نے ان کے ساتھ بھی دو رکعات ادا فرمائیں۔


٭٭ عمرو بن علی، یحیی بن سعید، اشعث، حسن، ابو بکرہ رضی اللہ عنہ رسول اللہ صلی اللہ علیہ و آلہ و سلم سے روایت کرتے ہیں کہ آپ صلی اللہ علیہ و آلہ و سلم نے اپنے ساتھ والی جماعت کے ساتھ دو رکعات ادا فرمائیں۔ پھر دوسری جماعت آئی تو ان کے ساتھ بھی دو رکعات ادا فرمائیں۔ اس طرح رسول اللہ صلی اللہ علیہ و آلہ و سلم کی تو چار رکعت ہوئیں اور باقیوں کی دو دو رکعات ادا ہوئیں۔


عیدین سے متعلقہ احادیث کی کتاب

عیدین  کا بیان

علی بن حجر، اسماعیل، حمید، انس بن مالک فرماتے ہیں کہ دور جاہلیت میں لوگوں نے سال میں دو دن کھیل کود کے لیے مقرر کر رکھے تھے۔ چنانچہ رسول اللہ صلی اللہ علیہ و آلہ و سلم جب مدینہ منورہ تشریف لائے تو ارشاد فرمایا تم لوگوں کے کھیلنے کودنے کے لیے دو دن مقرر تھے اللہ تعالیٰ نے انہیں ان سے بہتر دنوں میں تبدیل کر دیا ہے۔ یعنی عیدالفطر اور عیدالضحی۔

عیدین (کی نماز) کے لیے دوسرے دن نکلنا

عمرو بن علی، یحیی، شعبہ، ابو بشر، ابو عمیر بن انس اپنے چچا سے روایت کرتے ہیں کہ کچھ لوگوں نے چاند دیکھا تو رسول اللہ صلی اللہ علیہ و آلہ و سلم کے پاس آئے اور بتایا۔ اس وقت دن چڑھ چکا تھا لہذا رسول اللہ صلی اللہ علیہ و آلہ و سلم نے لوگوں کو افطار کرنے اور دوسرے روز عید کی نماز ادا کرنے کا حکم فرمایا۔

بالغ اور با پردہ خواتین کا نماز عید کے لیے جانا

عمرو بن زرارۃ، اسماعیل، ایوب، حفصہ رضی اللہ تعالیٰ عنہا فرماتی ہیں کہ ام عطیہ جب بھی رسول اللہ صلی اللہ علیہ و آلہ و سلم کا ذکر کرتیں تو کہتی بابا یعنی میرے ماں باپ آپ صلی اللہ علیہ و آلہ و سلم پر قربان۔ میں نے کہا کیا تم نے رسول اللہ صلی اللہ علیہ و آلہ و سلم سے یہ بات سنی ہے ؟ کہنے لگیں ہاں ! بابا آپ صلی اللہ علیہ و آلہ و سلم نے فرمایا جوان باپردہ اور حائضہ خواتین نماز عید کے لیے جائیں اور مسلمانوں کی دعا میں شریک ہوں۔ لیکن جن خواتین کو حیض ہو وہ نماز کی جگہ سے فاصلے پر رہیں۔

حائضہ خواتین کا نماز کی جگہ سے علیحدہ رہنا

قتیبہ، سفیان، ایوب، محمد فرماتے ہیں کہ میں ام عطیہ سے ملا تو پوچھا کہ کیا آپ نے رسول اللہ صلی اللہ علیہ و آلہ و سلم سے سنا ہے کہ (ان کی عادت تھی کہ جب نبی صلی اللہ علیہ و آلہ و سلم کا ذکر کرتیں تو کہتیں میرے ماں باپ آپ صلی اللہ علیہ و آلہ و سلم پر قربان) آپ صلی اللہ علیہ و آلہ و سلم نے فرمایا جوان اور باپردہ خواتین کو (نماز عید) کے لیے نکالو کہ وہ مسلمانوں کی اجتماعی دعا اور بھلائی میں حصہ دار ہوں۔ لیکن حیض والی خواتین نماز کی جگہ سے الگ رہیں۔

عید کے دن آرائش کرنا

سلیمان بن داؤد، ابن وہب، یونس بن یزید و عمرو بن حارث، ابن شہاب، سالم، عبداللہ ابن عمر رضی اللہ عنہ فرماتے ہیں کہ حضرت عمر نے ایک ریشمی کپڑے کا لباس بازار میں فروخت ہوتے ہوئے دیکھا تو اسے لے کر رسول اللہ صلی اللہ علیہ و آلہ و سلم کے پاس آئے اور عرض کیا یا رسول اللہ صلی اللہ علیہ و آلہ و سلم اسے خرید لیجئے۔ اور عید کے موقع پر یا وفود سے ملاقات کے وقت پہنا کیجئے۔ رسول اللہ صلی اللہ علیہ و آلہ و سلم نے ارشاد فرمایا یہ لباس تو ان لوگوں کے لیے ہے جن کا (بروز آخرت) کوئی حصہ نہیں اور اسے وہی پہنے گا جس کا آخرت میں کوئی حصہ نہ ہو۔ یہ سن کر حضرت عمر رضی اللہ عنہ جتنی دیر اللہ کو منظور تھا ٹھہرے۔ پھر ایک مرتبہ رسول اللہ صلی اللہ علیہ و آلہ و سلم نے عمر کو ایک ریشمی جبہ بھیجا۔ وہ اسے لے کر رسول اللہ صلی اللہ علیہ و آلہ و سلم کے پاس آئے اور عرض کیا یا رسول اللہ صلی اللہ علیہ و آلہ و سلم آپ صلی اللہ علیہ و آلہ و سلم نے فرمایا تھا کہ یہ ان لوگوں کا لباس ہے جن کا آخرت میں کوئی حصہ نہیں پھر مجھے کیوں بھیج دیا؟ آپ صلی اللہ علیہ و آلہ و سلم نے فرمایا اس لیے کہ اسے فروخت کر کے اپنی ضرورت پوری کر لو۔

نماز عید سے پہلے نماز (نفل) ادا کرنا

اسحاق بن منصور، عبدالرحمن، سفیان، اشعث، اسود بن ہلال، ثعلبۃ بن زہدم ارشاد فرماتے ہیں کہ حضرت علی رضی اللہ عنہ نے ابو مسعود کو لوگوں کا حاکم مقرر کیا تو وہ عید کے روز نکلے اور فرمایا اے لوگو! امام سے پہلے نماز پڑھنا سنت نہیں۔ (نماز عید سے پہلے عید گاہ میں یا گھر پر نفل پڑھنا محمد صلی اللہ علیہ و آلہ و سلم کا طریقہ نہیں۔)

عیدین کے لیے اذان نہ دینے کا بیان

قتیبہ، ابو عوانہ، عبدالملک بن ابو سلیمان، عطاء، جابر رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم نے عید کی نماز خطبہ سے پہلے ادا فرمائی اور بغیر اذان و تکبیر کے ادا فرمائی۔

عید کے روز خطبہ دینا

محمد بن عثمان، بہز، شعبہ، زبید، شعبی رضی اللہ عنہ کہتے ہیں کہ حضرت براء بن عازب رضی اللہ عنہ نے مسجد کے ایک ستون کے قریب بیان کیا کہ رسول اللہ صلی اللہ علیہ و آلہ و سلم نے عیدالضحی کے موقع پر خطبہ ارشاد فرمایا تو فرمایا ہم آج کے دن کی ابتداء نماز سے کریں گے پھر قربانی کریں گے۔ جس نے اس طرح کیا اس نے ہماری سنت پر عمل کیا اور جس نے نماز سے پہلے قربانی کر لی اس نے اپنے گھر والوں کے لیے گوشت مہیا کیا۔ چنانچہ ابو بردہ بن نیار رضی اللہ عنہ نے عرض کیا یا رسول اللہ صلی اللہ علیہ و آلہ و سلم میرے پاس ایک چھ ماہ کا دنبہ ہے جو ایک برس کے دنبے سے بھی (صحت میں ) اچھا ہے۔ آپ صلی اللہ علیہ و آلہ و سلم نے فرمایا تم اسے ذبح کر لو لیکن تمہارے بعد یہ رعایت کسی کے لیے نہیں ہے۔

نماز عیدین خطبہ سے پہلے ادا کرنا

اسحاق بن ابراہیم، عبٍدۃ بن سلیمان، عبید اللہ، نافع، عبداللہ ابن عمر، فرماتے ہیں کہ رسول اللہ صلی اللہ علیہ و آلہ و سلم اور ابو بکرو عمر رضی اللہ عنھما عیدین کی نماز خطبہ سے پہلے ادا کرتے تھے۔

برچھی گاڑ کر (بطور سترہ) اس کے پیچھے نماز ادا کرنا

اسحاق بن ابراہیم، عبدالرزاق، معمر، ایوب، نافع، عبداللہ ابن عمر رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم عیدالفطر اور عیدالضحی کی نماز کے موقع پر برچھی نکالتے اور اس کو (بطور سترہ اپنے آگے زمین میں ) گاڑ کر نماز ادا فرماتے۔


رکعات عیدین

عمران بن موسی، یزید بن زریع، سفیان بن سعید، زبیدالایامی، عبدالرحمن بن ابی لیلی، عمر بن خطاب رضی اللہ عنہ فرماتے ہیں کہ عیدالفطر عیدالضحی صلوٰۃ المسافر اور جمعہ کی نماز دو دو رکعات ہیں اور یہ سب پوری ہیں ان میں قصر نہیں۔ یہ رسول اللہ صلی اللہ علیہ و آلہ و سلم کا ارشاد پاک ہے۔

عیدین میں سورہ ق اور سورہ قمر کی تلاوت کرنا

محمد بن منصور، سفیان، ضمرۃ بن سعید، عبید اللہ بن عبداللہ رضی اللہ عنہ فرماتے ہیں کہ عمر بن خطاب رضی اللہ عنہ عید کے دن نکلے تو ابو واقد لیثی سے پوچھا کہ رسول اللہ صلی اللہ علیہ و آلہ و سلم آج کے دن کونسی سورتیں تلاوت کیا کرتے تھے ؟ انہوں نے فرمایا سورہ ق اور سورہ قمر۔

عیدین میں سورہ اعلیٰ اور سورہ غاشیہ تلاوت کرنے کا بیان

قتیبہ، ابو عوانہ، ابراہیم بن محمد بن منتشر، حبیب بن سالم، نعمان بن بشیر رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم عیدین اور جمعہ کی نماز میں سورہ اعلیٰ اور سورہ غاشیہ تلاوت فرمایا کرتے تھے۔ اگر کبھی جمعہ کی عید ہو جاتی تب بھی دونوں نمازوں میں یہی سورتیں تلاوت فرمایا کرتے تھے۔

عیدین میں نماز کے بعد خطبہ دینا

محمد بن منصور، سفیان، ایوب، عطاء عبداللہ ابن عباس رضی اللہ عنہ فرماتے ہیں کہ میں نے رسول اللہ صلی اللہ علیہ و آلہ و سلم کو عید کی نماز خطبہ سے پہلے پڑھاتے ہوئے دیکھا۔ پھر اس کے بعد رسول اللہ صلی اللہ علیہ و آلہ و سلم نے خطبہ ارشاد فرمایا۔


٭٭ قتیبہ، ابو احوص، منصور، شعبی، براء بن عازب فرماتے ہیں کہ رسول اللہ صلی اللہ علیہ و آلہ و سلم نے عیدالضحی کے موقع پر نماز کے بعد خطبہ ارشاد فرمایا۔

عیدین (کے روز) خطبہ کیلئے بیٹھنے یا کھڑے ہونے دونوں کا اختیار ہے 

محمد بن یحیی بن ایوب، فضل بن موسی، ابن جریج، عطاء، عبداللہ بن سائب فرماتے ہیں کہ رسول اللہ صلی اللہ علیہ و آلہ و سلم نے عید کی نماز پڑھی اور ارشاد فرمایا جو جانا چاہے جائے اور جو خطبہ سننا چاہے وہ بیٹھا رہے۔

خطبے کے لیے بہترین لباس زیب تن کرنا

محمد بن بشار، عبدالرحمن، عبید اللہ بن ایاد، وہ اپنے والد سے ، ابو رمثہ فرماتے ہیں کہ میں نے رسول اللہ صلی اللہ علیہ و آلہ و سلم کو خطبہ ارشاد فرماتے ہوئے دیکھا۔ آپ صلی اللہ علیہ و آلہ و سلم دو سبز چادریں اوڑھے ہوئے تھے۔

اونٹ پر بیٹھ کر خطبہ دینا

یعقوب بن ابراہیم، ابن ابو زائٍدۃ، اسماعیل بن ابو خالد، اخیہ، ابو کاہل حمسی رضی اللہ عنہ فرماتے ہیں کہ میں نے رسول اللہ صلی اللہ علیہ و آلہ و سلم کو اونٹ پر سوار ہو کر خطبہ ارشاد فرماتے ہوئے دیکھا اور ایک حبشی اونٹ کی نکیل تھامے ہوئے تھا۔

کھڑے ہو کر خطبہ دینا

اسماعیل بن مسعود، خالد، شعبہ، سماک فرماتے ہیں کہ میں نے جابر رضی اللہ عنہ سے پوچھا کہ کیا رسول اللہ صلی اللہ علیہ و آلہ و سلم کھڑے ہو کر خطبہ ارشاد فرماتے تھے ؟ انہوں نے فرمایا کھڑے ہو کر خطبہ ارشاد فرماتے پھر بیٹھ جاتے اور پھر کھڑے ہو جاتے۔

خطبہ پڑھتے وقت امام کا کسی شخص سے ٹیک لگانا

عمرو بن علی، یحیی بن سعید، عبدالملک بن ابو سلیمان، عطاء، جابر رضی اللہ عنہ فرماتے ہیں کہ میں نے رسول اللہ صلی اللہ علیہ و آلہ و سلم کے ساتھ عید کی نماز پڑھی۔ آپ صلی اللہ علیہ و آلہ و سلم نے خطبہ سے پہلے بغیر اذان اور اقامت کے نماز ادا فرمائی۔ جب نماز سے فارغ ہوئے تو بلال رضی اللہ عنہ پر ٹیک لگا کر کھڑے ہوئے اور اللہ کی حمد و ثنا بیان کرنے کے بعد لوگوں کو وعظ و نصیحت کی اور آخرت کی یاد دلائی۔ نیز لوگوں کو اطاعت کی ترغیب دی۔ پھر چلے اور عورتوں کی طرف تشریف لے گئے۔ بلال رضی اللہ بھی آپ صلی اللہ علیہ و آلہ و سلم کے ساتھ تھے۔ پھر آپ صلی اللہ علیہ و آلہ و سلم نے عورتوں کو بھی اللہ سے ڈرنے کا حکم دیا اور انہیں بھی وعظ و نصیحت کی۔ پھر اللہ کی حمد و ثنا بیان کی اور انہیں اطاعت کی ترغیب دلائی۔ پھر فرمایا (اے عورتو!) صدقہ دیا کرو کیونکہ جہنم کے ایندھن کی اکثریت عورتیں ہی ہیں۔ اس پر ایک ادنی درجہ کی کالے گالوں والی خاتون بھول اٹھی کہ کیوں یا رسول اللہ صلی اللہ علیہ و آلہ و سلم؟ آپ صلی اللہ علیہ و آلہ و سلم نے فرمایا اس لیے کہ شکوہ بہت اور خاوند کی ناشکری کرتی ہیں۔ یہ سن کر عورتوں نے اپنے ہار بالیاں اور انگوٹھیاں اتار کر بلال رضی اللہ کے کپڑے میں ڈالنا شروع کر دی اور صدقہ دے دیں۔

خطبہ دیتے وقت امام کا منہ لوگوں کی طرف ہو

قتیبہ، عبدالعزیز، داؤد، عیاض بن عبد اللہ، ابو سعید خدری رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم عیدالفطر اور عیدالضحی کے موقع پر عیدگاہ جاتے اور لوگوں کو نماز پڑھاتے۔ جب دوسری رکعت میں بیٹھ کر سلام پھیرتے تو لوگوں کی طرف چہرہ کر کے کھڑے ہو جاتے۔ لوگ بیٹھے رہتے۔ چنانچہ اگر آپ صلی اللہ علیہ و آلہ و سلم کو کوئی کام ہوتا مثلا کہیں لشکر وغیرہ بھیجنا ہوتا تو لوگوں سے بیان کر دیتے ورنہ لوگوں کو صدقہ کرنے کا حکم ارشاد فرماتے اور تین مرتبہ فرماتے صدقہ دو چنانچہ سب سے زیادہ خواتین صدقہ دیا کرتی تھیں۔

دوران خطبہ دوسرے کو کہنا خاموش رہو

محمد بن سلمہ و حارث بن مسکین، ابن قاسم، مالک، ابن شہاب، ابن مسیب، ابو ہریرہ رضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے ارشاد فرمایا اگر تم نے اپنے ساتھی سے کہا کہ خاموش رہو اور امام خطبہ دے رہا ہو تو تم نے ناپسندیدہ بات کہی۔

خطبہ کیسے پڑھا جائے ؟

عتبہ بن عبد اللہ، ابن مبارک، سفیان، جعفر بن محمد، وہ اپنے والد سے ، جابر بن عبداللہ رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم خطبہ دیتے تو اللہ کی حمد و ثنا بیان کرتے جیسے کہ اس کا حق ہے۔ پھر فرماتے جیسے اللہ تعالیٰ ہدایت دے اسے کوئی گمراہ کرنے والا نہیں اور جسے اللہ گمراہ کرے اسے ہدایت دینے والا کوئی نہیں۔ یقین رکھو سب سے سچی کتاب اللہ کی کتاب اور سب سے بہتر طریقہ محمد صلی اللہ علیہ و آلہ و سلم کا طریقہ ہے۔ سب سے بری چیز (دین میں ) نئی چیز پیدا کرنا ہے اور ہر نئی چیز بدعت ہے ہر بدعت گمراہی ہے اور ہر گمراہی جہنم میں لے جائے گی۔ پھر فرماتے میں اور قیامت اتنی قریب ہیں جتنی یہ دو انگلیاں۔ آپ صلی اللہ علیہ و آلہ و سلم جب قیامت کا ذکر کرتے تو آپ صلی اللہ علیہ و آلہ و سلم کے رخسار مبارک سرخ ہو جاتے آواز بلند ہو جاتی اور غصہ تیز ہو جاتا جیسے کہ آپ صلی اللہ علیہ و آلہ و سلم کسی لشکر کو ڈرا رہے ہوں کہ صبح یا شام کے وقت تم لوگوں کو لشکر لوٹ لے گا۔ جو شخص مال چھوڑ کر مرے گا وہ اس کے ورثاء کاہے اور جو شخص قرض یا بچے چھوڑ کر مرے گا اس کا قرض اور بچوں کی پرورش کا میں ذمہ دار ہوں کیونکہ کہ میں مسلمانوں کا ولی ہوں۔

امام کا دوران خطبہ صدقہ دینے کی تلقین کرنا

عمرو بن علی، یحیی، داؤد بن قیس، عیاض، ابو سعید رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم عید کے دن نکلتے تو دو رکعت نماز ادا فرمانے کے بعد خطبہ دیتے ہوئے لوگوں کو صدقہ کرنے کا حکم دیتے۔ خواتین سب سے زیادہ صدقہ کیا کرتیں۔ نیز اگر آپ صلی اللہ علیہ و آلہ و سلم کو کوئی کام ہوتا یا کوئی لشکر بھیجنا ہوتا تو بیان کر دیتے ورنہ واپس آ جاتے۔

امام کا دوران خطبہ صدقہ دینے کی تلقین کرنا

علی بن حجر، یزید، ابن ہارون، حمید، حسن، عبداللہ ابن عباس، نے ایک مرتبہ بصرہ میں خطبہ دیتے ہوئے فرمایا اپنے روزوں کی زکوٰۃ دیا کرو۔ یہ سن کر لوگ ایک دوسرے کی طرف دیکھنے لگے۔ انہوں نے فرمایا یہاں اہل مدینہ میں سے کون کون ہیں ؟ اٹھو اور اپنے بھائیوں کو بتاؤ۔ یہ لوگ نہیں جانتے کہ رسول اللہ صلی اللہ علیہ و آلہ و سلم نے صدقہ فطر ہر چھوٹے بڑے آزاد و غلام اور مرد و عورت پر فرض کیا ہے۔ اس کی مقدار نصف صاع گیہوں یا ایک صاع کھجور یا ایک صاع (تقریباً تین کلو) جو کی ہے۔


٭٭ قتیبہ، ابو الاحوص، منصور، شعبی، براء بن عازب رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم نے نماز عید الضحی کے بعد خطبہ میں فرمایا جو شخص ہماری اس نماز کی طرح پڑھے گا اور قربانی کرے گا (صرف) اسی کی (نماز و) قربانی ہو گی۔ جس نے نماز سے قبل قربانی کی وہ صرف گوشت ہے۔ ابو بردہ رضی اللہ عنہ نے کہا یا رسول اللہ صلی اللہ علیہ و سلم! واللہ! میں تو نماز سے قبل قربانی کر چکا۔ میں یہ کھانے کا دن سمجھا لہذا خود بھی کھایا ہمسائیوں کو بھی کھلایا۔ آپ صلی اللہ علیہ و آلہ و سلم نے فرمایا وہ تو صرف گوشت تھا۔ انہوں نے کہا میرے پاس چھ ماہ کا دنبہ ہے جو دو بکریوں سے بہتر ہے کیا اس سے قربانی ہو جائے گی؟ آپ صلی اللہ علیہ و آلہ و سلم نے فرمایا ہاں ! صرف تمہارے لیے تمہارے بعد کسی کے لیے نہیں۔

متوسط خطبہ دینا

قتیبہ، ابو الاحوص، سماک، جابر بن سمرہ رضی اللہ عنہ فرماتے ہیں کہ میں رسول اللہ صلی اللہ علیہ و آلہ و سلم کے ساتھ نماز پڑھا کرتا تھا کہ آپ صلی اللہ علیہ و آلہ و سلم کی نماز بھی متوسط (درمیانی) ہوتی اور خطبہ بھی۔

دو خطبوں کے درمیان بیٹھنا اور سکوت کرنا

قتیبہ، ابو عوانہ، سماک، جابر بن سمرہ رضی اللہ عنہ فرماتے ہیں میں نے رسول اللہ صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم نے خطبہ دیا پہلے کھڑے ہو کر خطبہ دیا۔ پھر بیٹھ گئے اور خاموش رہے۔ پھر کھڑے ہوئے اور دوسرا خطبہ دیا۔ لہذا اگر کوئی تمہیں بتائے کہ رسول اللہ صلی اللہ علیہ و آلہ و سلم نے بیٹھ کر خطبہ ارشاد فرمایا تو اس کو سچ مت سمجھا کرو۔

خطبہ دوم میں تلاوت قرآن و ذکر الہی کرنا

محمد بن بشار، عبدالرحمن، سفیان، سماک، جابر بن سمرہ رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم پہلے کھڑے ہو کر خطبہ دیتے پھر بیٹھتے اور پھر کھڑے ہوتے اور قرآن کریم کی آیات تلاوت کرتے اور اللہ تعالیٰ کا ذکر فرماتے۔ نیز آپ صلی اللہ علیہ و آلہ و سلم کی نماز اور خطبہ دونوں چیزیں اعتدال پر ہوتیں تھیں۔

اختتام خطبہ سے قبل امام کا نیچے آنا

یعقوب بن ابراہیم، ابو تمیلۃ، حسین بن واقد، ابن بریٍدۃ، ابو موسی رضی اللہ عنہ فرماتے ہیں کہ ایک دفعہ رسول اللہ صلی اللہ علیہ و سلم منبر پر خطبہ ارشاد فرما رہے تھے کہ حسن و حسین آ گئے دونوں نے سرخ کرتے پہن رکھے تھے اور گرتے پڑتے چلے آ رہے تھے۔ آپ صلی اللہ علیہ و آلہ و سلم منبر سے نیچے اترے اور ان دونوں کو گود میں اٹھا لیا پھر فرمایا اللہ تعالیٰ سچ فرماتے ہیں کہ تمہارے مال اور اولادیں فتنہ ہیں۔ میں نے انہیں گرتے پڑتے ہوئے آتے ہوئے دیکھا تو صبر نہ کر سکا۔ یہاں تک کہ منبر سے اتر کر انہیں (گود میں ) اٹھا لیا۔

خطبہ کے بعد خواتین کو نصیحت اور صدقے کی ترغیب

عمرو بن علی، یحیی، سفیان، عبدالرحمن بن عباس، عبداللہ ابن عباس رضی اللہ عنہ سے مروی ہے کہ کسی شخص نے ان سے دریافت کیا کیا آپ صلی اللہ علیہ و آلہ و سلم (نماز عید کے لئے ) رسول اللہ صلی اللہ علیہ و آلہ و سلم کے ساتھ نکلے تھے ؟ فرمایا ہاں ! اگر میرا آپ صلی اللہ علیہ و آلہ و سلم کے نزدیک کوئی مقام ہوتا تو میں نہیں جاسکتا تھا۔ (کیونکہ میں اس وقت بہت چھوٹا تھا) آپ صلی اللہ علیہ و آلہ و سلم کثیر بن صلت کے مکان کے پاس موجود اس نشان کے قریب آئے۔ (اشارے سے بتایا یا سمجھایا) نماز ادا کی پھر خطبہ ارشاد فرمایا پھر خواتین کے پاس گئے اور انہیں وعظ و نصیحت کی اور آخرت کی یاد دلائی۔ پھر آپ صلی اللہ علیہ و آلہ و سلم نے انہیں صدقہ کرنے کا حکم فرمایا تو خواتین اپنا ہاتھ گلے کی طرف لے جاتیں (اور زیور اتار کر) بلال رضی اللہ عنہ کے کپڑے میں ڈالتی جاتیں۔

نماز عید سے قبل یا بعد نماز پڑھنا

عبد اللہ بن سعید، الاشج، ابن ادریس، شعبہ، عدی، سعید بن جبیر، عبداللہ ابن عباس رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم عید کے دن نکلے تو صرف دو رکعت ادا فرمائیں۔ نہ ان سے ماقبل کچھ پڑھا اور نہ بعد میں۔

امام کا قربانی کرنا تعداد قربانی

اسماعیل بن مسعود، حاتم بن وردان، ایوب، محمد بن سیرین، انس بن مالک رضی اللہ عنہ فرماتے ہیں کہ عیدالضحی کے موقع پر رسول اللہ صلی اللہ علیہ و آلہ و سلم نے خطبہ ارشاد فرمایا اور دو دنبوں کے قریب گئے جو سفید اور کالے تھے۔ پھر انہیں ذبح کیا۔


٭٭ محمد بن عبداللہ بن عبدالحکم، شعیب، لیث، کثیر بن فرقد، نافع، عبداللہ بن عمر رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم قربانی عیدگاہ میں کیا کرتے تھے۔


جمعہ کے دن عید ہو تو کیا کرے ؟

محمد بن قدامۃ، جریر، ابراہیم بن محمد بن منتشر، حبیب بن سالم، نعمان بن بشیر فرماتے ہیں کہ رسول اللہ صلی اللہ علیہ و آلہ و سلم جمعہ اور عیدین کے دن میں سورہ اعلیٰ اور سورہ غاشیہ پڑھا کرتے تھے۔ اگر جمعہ اور عید کبھی ایک ہی دن ہو جاتے تو بھی ان ہی سورتوں کی تلاوت فرماتے۔

اگر عید اور جمعہ ایک ہی روز ہوں تو جس شخص نے نماز عید پڑھی ہو اسے جمعہ پڑھنے یا نہ پڑھنے کا اختیار ہے 

عمرو بن علی، عبدالرحمن بن مہدی، اسرائیل، عثمان بن مغیرۃ، ایاس بن ابو رملۃ، معاویہ بن سفیان نے زید بن ارقم سے پوچھا کہ کیا آپ رسول اللہ صلی اللہ علیہ و آلہ و سلم کے ساتھ عیدین کے موقع پر موجود تھے ؟ فرمایا ہاں ! آپ صلی اللہ علیہ و آلہ و سلم نے صبح کی عید کی نماز پڑھائی تھی پھر جمعہ کے لیے اجازت تھی کہ اگر (کوئی شخص) چاہے تو آئے اور جی نہ چاہے تو نہ آئے۔


٭٭ محمد بن بشار، یحیی، عبدالحمید بن جعفر، وہب بن کیسان کہتے ہیں کہ ابن زبیر کے زمانہ خلافت میں عید جمعہ کے دن ہو گئی۔ تو انہوں نے دن چڑھے تک نکلنے میں تاخیر کی پھر نکلے اور ایک طویل خطبہ دینے کے بعد منبر سے اتر کر نماز ادا فرمائی اور اس دن لوگوں نے جمعہ کی نماز نہیں پڑھی۔ جب اس وقعہ کا ذکر عبداللہ ابن عباس کے سامنے کیا گیا تو انہوں نے فرمایا انہوں نے سنت پر عمل کیا۔

عید کے روز دف بجانا!

قتیبہ بن سعید، محمد بن جعفر، معمر، زہری، عروہ، عائشہ صدیقہ رضی اللہ عنہا فرماتی ہیں کہ رسول اللہ صلی اللہ علیہ و سلم میرے پاس تشریف لائے تو بچیاں دف بجا رہی تھیں۔ ابو بکر رضی اللہ عنہ نے انہیں ڈانٹا تو رسول اللہ صلی اللہ علیہ و آلہ و سلم نے ارشاد فرمایا ابو بکر بجانے دو۔ ہر قوم کی ایک عید ہوتی ہے۔

عید کے دن امام کے سامنے کھیلنا

محمد بن آدم، عبٍدۃ، ہشام، عائشہ صدیقہ رضی اللہ فرماتی ہیں کہ عید کے دن چند حبشی آپ صلی اللہ علیہ و آلہ و سلم کے سامنے کھیلتے ہوئے آئے۔ تو آپ صلی اللہ علیہ و آلہ و سلم نے مجھے بھی بلایا۔ چنانچہ میں آپ صلی اللہ علیہ و آلہ و سلم کے کندھے کے اوپر سے انہیں دیکھنے لگی اور مسلسل دیکھتی رہی یہاں تک کہ جب میرا جی چاہا تب وہاں سے ہٹی۔

عید کے دن مسجد میں کھیلنا اور خواتین کا کھیل دیکھنا

علی بن خشرم، ولید، اوزاعی، زہری، عروہ، عائشہ صدیقہ رضی اللہ عنہا فرماتی ہیں کہ رسول اللہ صلی اللہ علیہ و آلہ و سلم نے اپنی چادر سے میرے سامنے پردہ کر دیا اور میں حبشیوں کو مسجد میں کھیلتے ہوئے دیکھتی رہی۔ یہاں تک کہ خود ہی تھک کر ہٹ گئی۔ تم خود ہی اندازہ کر لو کہ جوان کم سن اور کھیل کود کی شوقین لڑکی کتنی دیر تک کھڑی رہ سکتی ہے۔ (یعنی کافی دیر کھڑی رہی رسول اللہ صلی اللہ علیہ و آلہ و سلم نے نہیں فرمایا کہ ہٹ جا بلکہ میں خود ہی کافی دیر بعد اکتا کر ہٹی۔)


٭٭ اسحاق بن موسی، ولید بن مسلم، اوزاعی، زہری، سعید بن مسیب، ابو ہریرہ رضی اللہ عنہا فرماتے ہیں کہ عمر مسجد میں داخل ہوئے تو حبشی کھیل رہے تھے۔ انہوں نے انہیں (ان حبشیوں کو) ڈانٹا تو رسول اللہ صلی اللہ علیہ و آلہ و سلم نے ارشاد فرمایا عمر! نہیں کھیلنے دو۔ یہ تو حبشی ہیں۔

عید کے روز گانے اور دف بجانے کی اجازت کا بیان

احمد بن حفص بن عبد اللہ، ابراہیم بن طہمان، مالک بن انس، زہری، عروہ، عائشہ صدیقہ رضی اللہ عنہا فرماتی ہیں کہ حضرت ابو بکر رضی اللہ عنہ ان کے پاس آئے تو ان کے پاس دو لڑکیاں دف بجاتے ہوئے گا رہی تھیں اور رسول اللہ صلی اللہ علیہ و آلہ و سلم اپنی چادر لپیٹے ہوئے تھے۔ (ابوبکر صدیق رضی اللہ نے انہیں ڈانٹا) آپ صلی اللہ علیہ و آلہ و سلم نے اپنے منہ سے چادر ہٹائی اور فرمایا ابو بکر انہیں گانے دو کیونکہ یہ عید کے دن ہیں۔ وہ منیٰ کے ایام تھے اور آپ صلی اللہ علیہ و آلہ و سلم مدینہ منورہ ہی میں قیام پذیر تھے 



جنائز کے متعلق احادیث

مشرکین کی اولاد

محمد بن عبداللہ بن مبارک، اسود بن عامر، حماد، قیس، ابن سعد، طاؤس، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم سے دریافت کیا گیا مشرکین کی اولاد کے حال کے بارے میں ؟ آپ صلی اللہ علیہ و آلہ و سلم نے فرمایا کہ جس وقت خداوند قدوس نے ان کو پیدا فرمایا وہ خوب واقف تھا کہ وہ کس طرح کے عمل کرنے والے تھے۔


٭٭ محمد بن المثنی، عبدالرحمن ، شعبہ، ابو بشر، سعید بن جبیر، ابن عباس رضی اللہ عنہا اس حدیث کا مفہوم مندرجہ بالا حدیث کے مطابق ہے۔


٭٭ مجاہد بن موسی، ہشیم، ابو بشر، سعید بن جبیر، عبداللہ ابن عباس رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم سے مشرکین کی اولاد کے متعلق دریافت کیا گیا تو آپ صلی اللہ علیہ و آلہ و سلم نے ارشاد فرمایا خداوند قدوس نے جس وقت ان کو پیدا فرمایا وہ خوب واقف تھا کہ وہ کس طرح کے عمل کرنے والے تھے۔


حضرات شہداء کرام پر نماز کا حکم

سوید بن نصر، عبد اللہ، ابن جریج، عکرمۃ بن خالد، ابن ابو عمار، شداد بن ہاد رضی اللہ عنہ سے روایت ہے کہ ایک آدمی جو کہ جنگل کا باشندہ تھا خدمت نبوی صلی اللہ علیہ و آلہ و سلم میں حاضر ہوا اور وہ مشرف با اسلام ہوا اور آپ صلی اللہ علیہ و آلہ و سلم کے ساتھ ہو گیا پھر کہنے لگا کہ میں آپ صلی اللہ علیہ و آلہ و سلم کے ساتھ ہجرت کروں گا۔ حضرت رسول کریم صلی اللہ علیہ و آلہ و سلم نے اس کے واسطے بعض صحابہ کرام کو وصیت کی جس وقت غزوہ ختم ہو گیا یعنی غزوہ میں مسلمانوں کو بکریاں حاصل ہوئیں تو حضرت رسول کریم صلی اللہ علیہ و آلہ و سلم نے ان بکریوں کو تقسیم فرمایا اور اس کا بھی حصہ لگایا۔ آپ صلی اللہ علیہ و آلہ و سلم کے صحابہ کرام نے اس کا حصہ اس کو دیا۔ وہ ان کے سواری کے جانور چوری کیا کرتا تھا جس وقت اس کا حصہ دینے کے واسطے آئے تو اس سے دریافت کیا کہ یہ کیا ہے ؟ لوگوں نے عرض کیا کہ یہ تمہارا حصہ ہے حضرت رسول کریم صلی اللہ علیہ و آلہ و سلم نے تم کو عطا فرمایا ہے اس نے لے لیا اور اس کو لے کر حضرت رسول کریم صلی اللہ علیہ و آلہ و سلم کی خدمت میں حاضر ہوا اور عرض کیا کیا ہو گیا ہے ؟ آپ صلی اللہ علیہ و آلہ و سلم نے فرمایا کہ یہ تمہارا حصہ میں نے دیا ہے۔ اس نے عرض کیا کہ میں اس وجہ سے آپ صلی اللہ علیہ و آلہ و سلم کے ہمراہ نہیں ہوا تھا بلکہ میں نے آپ صلی اللہ علیہ و آلہ و سلم کی پیروی کی اس وجہ سے کی ہے میری جگہ پر (یعنی حلق کی طرف) اشارہ کیا کہ تیر مارا جائے (یعنی غزوہ میں ) پھر میرا انتقال ہو جائے اور میں جنت میں داخل ہو جاؤں۔ حضرت رسول کریم صلی اللہ علیہ و آلہ و سلم نے ارشاد فرمایا کہ اگر تو خداوند قدوس کو سچا کرے گا تو خداوند قدوس بھی تم کو سچا کرے گا۔ پھر کچھ دیر تک لوگ ٹھہرے رہے اس کے بعد دشمن سے جنگ کرنے کے واسطے اٹھے اور لڑائی شروع ہوئی۔ لوگ اس کو حضرت رسول کریم صلی اللہ علیہ و آلہ و سلم کی خدمت میں لے کر حاضر ہوئے اس شخص کے تیر لگا ہوا تھا۔ اسی جگہ پر اس شخص نے بتلایا تھا آپ صلی اللہ علیہ و آلہ و سلم نے ارشاد فرمایا اللہ تعالیٰ کو اس نے سچ کیا۔ یعنی خداوند قدوس نے مجاہدین کی جو صفات بیان فرمائی ہیں ان تمام کو اس نے سچ کیا۔ تو خداوند قدوس نے بھی اس کو سچا کیا یعنی اس شخص کی مراد پوری ہوئی یہ شخص شہید ہوا۔ پھر آپ صلی اللہ علیہ و آلہ و سلم نے اپنے مبارک جبہ کا کفن اس کو دے دیا اور آگے کی جانب رکھا اور اس پر نماز ادا کی تو جس قدر آپ صلی اللہ علیہ و آلہ و سلم کی نماز میں سے لوگوں کو سنائی دیا وہ یہ تھا آپ صلی اللہ علیہ و آلہ و سلم فرماتے تھے کہ یا اللہ یہ تیرا بندہ ہے اور تیرے راستے میں ہجرت کر کے نکلا اور یہ شخص راہ خدا میں شہید ہو گیا میں اس بات کا گواہ ہوں۔


٭٭ قتیبہ، لیث، یزید، ابو خیر، عقبہ بن عامر رضی اللہ عنہ سے روایت ہے کہ رسول کریم صلی اللہ علیہ و آلہ و سلم مدینہ سے ایک مرتبہ باہر نکلے پھر آپ صلی اللہ علیہ و آلہ و سلم نے نماز ادا فرمائی احد کے شہداء پر پھر منبر کی جانب آئے اور فرمایا میں تمہارا پیش خیمہ ہوں یعنی قیامت میں تم سے قبل اٹھ کر تم لوگوں کے واسطے جنت میں داخل ہونے کی تیاری کروں گا اور تم پر گواہ ہوں۔


٭٭ قتیبہ، لیث، ابن شہاب، عبدالرحمن بن کعب بن مالک، جابر بن عبداللہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم غزوہ احد کے شہداء میں سے دو شہداء (کے جسم کو) جمع فرماتے پھر فرماتے کہ ان دونوں شہیدوں میں سے کون شخص قرآن کریم زیادہ جانتا ہے ؟ جس وقت لوگ ایک جانب اشارہ فرماتے اس کو قبر میں آگے کی جانب کرتے قبر کی جانب اور پھر ارشاد فرماتے میں گواہ ہوں ان لوگوں پر اور حکم فرمایا ان کے دفن کرنے کا خون لگے ہوئے آپ صلی اللہ علیہ و آلہ و سلم نے ان پر نماز ادا فرمائی اور ان کو غسل دیا۔

جس شخص کو سنگسار کیا گیا ہو اس کی نماز جنازہ نہ پڑھنا

محمد بن یحیی و نوح بن حبیب، عبدالرزاق، معمر، زہری، ابو سلمہ بن عبدالرحمن، جابر بن عبداللہ رضی اللہ عنہ سے روایت ہے کہ ایک آدمی قبیلہ اسلم میں سے (ماعز اسلمی) خدمت نبوی صلی اللہ علیہ و آلہ و سلم میں حاضر ہوا اور زنا کا اقرار کیا۔ آپ صلی اللہ علیہ و آلہ و سلم نے اس کی جانب سے چہرہ انور پھیر لیا یہاں تک کہ اس نے چار مرتبہ اپنے اوپر گواہی دی (یعنی چار مرتبہ زنا کا اقرار کیا) تب رسول کریم صلی اللہ علیہ و آلہ و سلم نے ارشاد فرمایا کیا تم کو جنون ہے ؟ اس نے عرض کیا نہیں۔ آپ صلی اللہ علیہ و آلہ و سلم نے ارشاد فرمایا تو محض ہے (تمہارا نکاح ہو چکا ہے ؟) انہوں نے عرض کیا جی ہاں۔ پھر حضرت رسول کریم صلی اللہ علیہ و آلہ و سلم نے حکم فرمایا ان کو سنگسار کیا جائے۔ جب ان کو پتھروں کے مار کی تکلیف اور اذیت محسوس ہوئی تو وہ بھاگنے لگے۔ لوگوں نے ان کو پکڑ لیا اور سنگسار کیا۔ رسول کریم صلی اللہ علیہ و آلہ و سلم نے ان کے حق میں نیک باتیں کیں اور اس پر نماز (جنازہ) نہیں ادا فرمائی۔

حد زنا میں جو شخص پتھروں سے مارا جائے اس پر نماز جنازہ پڑھنا

اسماعیل بن مسعود، خالد، ہشام، یحیی بن ابو کثیر، ابو قلابۃ، ابو مہلب، عمران بن حصین رضی اللہ عنہ سے روایت ہے کہ قبیلہ جہینہ کی ایک خاتون ایک روز آپ صلی اللہ علیہ و آلہ و سلم کی خدمت میں حاضر ہوئی اور عرض کیا میں نے زنا کا ارتکاب کیا ہے۔ وہ خاتون اس وقت حاملہ تھی۔ رسول کریم صلی اللہ علیہ و آلہ و سلم نے اس کو وارث (سر پر ست) کے سپرد کر دیا اور فرمایا اس کو اچھی طرح سے رکھو جب ولادت ہو جائے تو اس کو میرے پاس لے آنا جس وقت اس خاتون کے ہاں ولادت ہو گئی تو اس کو خدمت نبوی صلی اللہ علیہ و آلہ و سلم میں حاضر کیا گیا۔ اس خاتون نے اپنے کپڑے اپنے اوپر لپیٹ لیے (کانٹوں سے ) تاکہ جب سنگسار کیا جائے تو نہ کھلے۔ آپ صلی اللہ علیہ و آلہ و سلم نے اس خاتون کو پتھروں سے ہلاک کرا دیا۔ پھر نماز پڑھی۔ عمر نے عرض کیا یا رسول اللہ صلی اللہ علیہ و آلہ و سلم! آپ صلی اللہ علیہ و آلہ و سلم اس پر نماز پڑھتے ہیں اور اس نے زنا کا ارتکاب کیا تھا۔ آپ صلی اللہ علیہ و آلہ و سلم نے فرمایا اس خاتون نے ایسی توبہ کی کہ اگر مدینہ منورہ کے ستر آدمیوں پر وہ توبہ تقسیم کر دی جائے تو البتہ ان سب پر وہ کافی ہو اور کیا (کوئی) اس سے بہتر توبہ ہو گی کہ اس نے اپنی جان کو دے ڈالا خداوند قدوس کے لیے۔

جو آدمی وصیت کرنے میں ظلم سے کام لے (یعنی جائز حق سے زیادہ کی وصیت کرے ) اس کی نماز جنازہ

علی بن حجر، ہشیم، منصور، ابن زاذان، حسن، عمران بن حصین سے روایت ہے کہ ایک آدمی نے مرنے کے وقت اپنے چھ غلاموں کو آزاد کر دیا اور ان کے علاوہ اور کچھ مال اس شخص کے پاس نہیں تھا یہ خبر رسول کریم صلی اللہ علیہ و آلہ و سلم کو پہنچی آپ صلی اللہ علیہ و آلہ و سلم غصہ ہوئے اور فرمایا کہ میں نے ارادہ کیا کہ اس پر نماز نہ پڑھوں پھر اس کے غلاموں کو لایا اور اس کے تین حصہ کیے پھر قرعہ ڈالا تو غلاموں کو آزاد کیا اور چار غلاموں کو رہنے دیا۔

جس کسی نے مال غنیمت میں چوری کی ہو اس پر نماز پڑھنا

عبید اللہ بن سعید انصاری، یحیی بن سعید، یحیی بن سعید الانصاری، محمد بن یحیی بن حبان، ابو عمرۃ، زید بن خالد رضی اللہ عنہ سے روایت ہے کہ ایک آدمی غزوہ خیبر میں مارا گیا تو رسول کریم صلی اللہ علیہ و آلہ و سلم نے ارشاد فرمایا تم لوگ اس پر نماز ادا کر لو (میں اس پر نماز نہیں پڑھتا) اس شخص نے راہ خدا میں چوری کی ہے جس وقت ہم لوگوں نے اس شخص کا سامان دیکھا تو یہود کے نگینوں میں سے ایک نگینہ پایا جس کی قیمت دو درہم بھی نہیں تھی۔

مقروض شخص کی جنازہ کی نماز

محمود بن غیلان، ابو داؤد، شعبہ، عثمان بن عبداللہ بن موہب، عبداللہ بن ابو قتادہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم کی خدمت میں ایک انصاری شخص کا جنازہ آیا نماز جنازہ کے لیے۔ آپ صلی اللہ علیہ و آلہ و سلم نے حضرات صحابہ کرام سے فرمایا کہ تم لوگ اپنے صاحب پر نماز جنازہ پڑھ لو (میں اس پر نماز جنازہ نہیں پڑھوں گا) اس لیے کہ یہ شخص مقروض ہے۔ حضرت ابو قتادہ نے عرض کیا یا رسول اللہ صلی اللہ علیہ و آلہ و سلم وہ قرضہ میرے ذمہ ہے۔ حضرت رسول کریم صلی اللہ علیہ و آلہ و سلم نے فرمایا تو اس اقرار کو مکمل کرے گا۔ انہوں نے کہا کہ ہاں پورا کروں گا تب آپ صلی اللہ علیہ و آلہ و سلم نے اس شخص پر نماز پڑھی۔


٭٭ عمرو بن علی و محمد بن مثنی، یحیی، یزید بن ابو عبید، سلمہ ابن اکوع رضی اللہ عنہ سے روایت ہے کہ رسول کریم صلی اللہ علیہ و آلہ و سلم کی خدمت میں ایک جنازہ آیا۔ لوگوں نے عرض کیا یا رسول اللہ صلی اللہ علیہ و سلم! اس پر نماز پڑھ دیں۔ آپ صلی اللہ علیہ و آلہ و سلم نے فرمایا کیا اس شخص کے ذمہ قرض ہے ؟ انہوں نے عرض کیا جی ہاں۔ پھر آپ صلی اللہ علیہ و آلہ و سلم نے فرمایا کیا وہ شخص کوئی جائیداد وغیرہ چھوڑ گیا ہے کہ جس سے اس شخص کا قرض ادا کیا جا سکے ؟ لوگوں نے عرض کیا نہیں۔ آپ صلی اللہ علیہ و آلہ و سلم نے ارشاد فرمایا تم اپنے صاحب پر نماز پڑھ لو ایک انصاری شخص کے جن کو حضرت ابو قتادہ کہتے تھے انہوں نے عرض کیا کہ آپ صلی اللہ علیہ و آلہ و سلم نماز پڑھ لیں وہ قرض میرے ذمہ ہے۔ اس کے بعد آپ صلی اللہ علیہ و آلہ و سلم نے (مطمئن ہو کر) نماز جنازہ پڑھی۔


٭٭ نوح بن حبیب القومسی، عبدالرزاق، معمر، زہری، ابو سلمہ، جابر رضی اللہ عنہ سے روایت ہے کہ رسول کریم صلی اللہ علیہ و آلہ و سلم کی خدمت میں ایک جنازہ پیش ہوا لوگوں نے عرض کیا یا رسول اللہ صلی اللہ علیہ و سلم! اس کی نماز جنازہ آپ صلی اللہ علیہ و آلہ و سلم پڑھ دیں۔ آپ صلی اللہ علیہ و آلہ و سلم نے دریافت کیا کیا اس شخص کے ذمہ قرض ہے ؟ لوگوں نے عرض کیا جی ہاں ! اس شخص کے ذمہ دو دینار قرض ہیں۔ آپ صلی اللہ علیہ و آلہ و سلم نے فرمایا تم لوگ اس کی نماز (جنازہ) پڑھ لو۔ یہ سن کر ابو قتادہ نے عرض کیا یا رسول اللہ صلی اللہ علیہ و سلم! میں دونوں دینار ادا کروں گا پھر آپ صلی اللہ علیہ و آلہ و سلم نے اس شخص کی نماز جنازہ پڑھ دی اور جس وقت خداوند قدوس نے اپنے رسول صلی اللہ علیہ و آلہ و سلم کو (حالات میں ) وسعت (مال غنیمت) عطا فرما دی تو آپ صلی اللہ علیہ و آلہ و سلم نے ارشاد فرمایا میں ہر ایک مومن پر اس کے نفس سے زیادہ حق رکھتا ہوں اور جو کوئی مقروض ہو کر مر جائے تو وہ قرض میرے ذمہ ہے اور جو شخص مال چھوڑ کر مر جائے تو وہ اس کے ورثہ کاہے۔


٭٭ یونس بن عبدالاعلی، ابن وہب، یونس و ابن ابو ذئب، ابن شہاب، ابو سلمہ، ابو ہریرہ رضی اللہ عنہ سے روایت ہے کہ جس وقت کوئی مومن وفات کر جاتا اور وہ شخص مقروض ہوتا تو حضرت رسول کریم صلی اللہ علیہ و آلہ و سلم یہ دریافت فرماتے کہ یہ شخص اپنے قرض کے مطابق جائیداد چھوڑ گیا ہے تو آپ صلی اللہ علیہ و آلہ و سلم اس شخص پر نماز جنازہ پڑھ دیتے۔ اگر صحابہ کرام فرماتے کہ مرنے والے کے ذمہ کسی قسم کا قرض ہے تو آپ صلی اللہ علیہ و آلہ و سلم صحابہ سے فرماتے کہ تم اس پر نماز پڑھ لو۔ جب کہ خداوند قدوس نے اپنے رسول صلی اللہ علیہ و آلہ و سلم پر (دنیا کو) وسیع کر دیا (یعنی مال غنیمت زیادہ حاصل ہو گیا) تو آپ صلی اللہ علیہ و آلہ و سلم نے ارشاد فرمایا مومن پر ان کی جانوں سے زیادہ مہربان ہوں۔ پس جو شخص وفات کر جائے مقروض ہو کر تو اس کا قرضہ میرے ذمہ ہے اور جو شخص مال چھوڑ کر مر جائے تو وہ اس کے ورثہ کاہے۔

جو شخص خود کو ہلاک کرے اس کی نماز جنازہ سے متعلق احادیث

اسحاق بن منصور، ابو ولید، ابو خیثمۃ، زہیر، سماک، جابر بن سمرہ رضی اللہ عنہ سے روایت ہے کہ ایک شخص نے اپنے ہی تیر سے خود کو ہلاک کر لیا تو حضرت رسول کریم صلی اللہ علیہ و آلہ و سلم نے ارشاد فرمایا کہ میں اس شخص کی نماز (جنازہ) نہیں پڑھوں گا۔


٭٭ محمد بن عبدالاعلی، خالد، شعبہ، سلیمان، ذکوان، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص خود اپنے کو پہاڑ کے اوپر سے گرا کر ہلاک کر لے تو وہ شخص ہمیشہ ہمیشہ جہنم میں اوپر سے نیچے گرتا رہے گا اور وہ شخص ہمیشہ دوزخ میں رہے گا ( اور یہی عمل کرتا رہے گا) اور جو شخص زہر پی کر خود کو ہلاک کر لے تو زہر اس کے ہاتھ میں ہو گا اور وہ شخص دوزخ میں ہمیشہ اس کو پیا کرے گا اور جو شخص خود کو کسی لوہے سے قتل کرے (یعنی بندوق تلوار وغیرہ) تو پھر اس کے بعد مجھ کو یاد نہیں نہ یہ راوی کا قول ہے یعنی تیر چیز سے تو وہ لوہا اس کے ہاتھوں میں ہو گا دوزخ کی آگ میں اور ہمیشہ وہ شخص اس کو پیٹ میں داخل کرتا رہے گا اور وہ شخص ہمیشہ اس میں رہے گا۔

منافقین پر نماز نہ پڑھنے سے متعلق

محمد بن عبداللہ بن مبارک، حجین بن مثنی، لیث، عقیل، ابن شہاب، عبید اللہ بن عبد اللہ، عبداللہ بن عباس، عمر بن خطاب رضی اللہ عنہ سے روایت ہے کہ جس وقت عبداللہ بن ابی سلول (منافق) مر گیا تو حضرت رسول کریم صلی اللہ علیہ و آلہ و سلم کو بلایا گیا اس پر نماز پڑھنے کے واسطے جس وقت آپ صلی اللہ علیہ و آلہ و سلم اس پر نماز پڑھنے کے لیے کھڑے ہو گئے اور تیار ہو گئے میں نے عرض کیا یا رسول اللہ صلی اللہ علیہ و آلہ و سلم آپ صلی اللہ علیہ و آلہ و سلم ابن ابی وقد پر نماز پڑھتے ہیں حالا نکہ اس نے فلاں روز ایسی بات کہی تھی (جو کہ کفر اور نفاق کی باتیں تھیں ) حضرت رسول کریم صلی اللہ علیہ و آلہ و سلم یہ سن کر مسکرائے اور فرمایا کہ اے عمر! تم جانے دو جب میں نے بہت زیادہ ضد کی تو آپ صلی اللہ علیہ و آلہ و سلم نے ارشاد فرمایا مجھ کو یہ اختیار ہے کہ میں منافقین پر نماز (جنازہ) پڑھوں یا نہ پڑھوں تو میں نے (منافقین پر) نماز پڑھنے کو اختیار کیا اور اگر میں اس بات سے واقف ہوں کہ ستر مرتبہ سے زیادہ مرتبہ مغفرت چاہوں تو اس کی بخشش ہو جائے گی البتہ میں ستر مرتبہ سے زیادہ استغفار کروں۔ (یعنی خداوند قدوس نے مجھ کو اختیار دیا اور ستر اس سے مراد ستر کا عدد نہیں ہے بلکہ مراد یہ ہے کہ منافقین کی کبھی مغفرت نہ ہو گی) پھر آپ صلی اللہ علیہ و آلہ و سلم نے نماز (جنازہ) پڑھی اور واپس تشریف لائے ابھی کچھ ہی وقت گزرا تھا کہ سورہ برات کی یہ دو آیات کریمہ نازل ہوئیں آخر تک۔ اور تم ان میں سے کسی پر نماز نہ پڑھو جب وہ مر جائے اور نہ تم اس کی قبر پر کھڑے رہنا کیونکہ ان لوگوں نے خدا اور رسول صلی اللہ علیہ و آلہ و سلم کا انکار کیا ہے اور وہ گنہگار ہوئے اور گنہگار ہونے کی حالت میں مر گئے (تو حضرت عمر کی رائے گرامی خداوند قدوس کے نزدیک منظور اور قبول ہوئی) پھر میں نے حیرت اور تعجب کا اظہار کیا اپنی اس قدر بہادری سے اللہ کے رسول صلی اللہ علیہ و آلہ و سلم پر اس دن اور اللہ اور رسول صلی اللہ علیہ و آلہ و سلم خوب واقف ہیں (کہ اس میں کیا مصلحت تھی)۔

مسجد میں نماز جنازہ ادا کرنے کا بیان

اسحاق بن ابراہیم و علی بن حجر، عبدالعزیز بن محمد، عبدالواحد بن حمزٰۃ، عباد بن عبداللہ بن زبیر، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم نے حضرت سہیل بن بیضاء پر مسجد کے اندر نماز جنازہ ادا کی۔


٭٭ سوید بن نصر، عبد اللہ، موسیٰ بن عقبۃ، عبدالواحد بن حمزٰۃ، عباد بن عبداللہ بن زبیر، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم نے حضرت سہیل بن بیضاء پر نماز نہیں ادا فرمائی لیکن خاص مسجد کے اندر۔

رات میں نماز جنازہ ادا کرنا

یونس بن عبدالاعلی، ابن وہب، یونس، ابن شہاب، ابو امامۃ بن سہل بن حنیف رضی اللہ عنہ سے روایت ہے کہ ایک خاتون عوالی میں بیمار ہوئی (عوالی ان بستیوں کا نام ہے جو کہ مدینہ منورہ کے مضافات میں ہیں ) جو کہ غریب تھی۔ حضرت رسول کریم صلی اللہ علیہ و آلہ و سلم صحابہ کرام سے اس کا حال دریافت فرماتے۔ آپ صلی اللہ علیہ و آلہ و سلم نے ارشاد فرمایا کہ اگر وہ مر جائے تو تم اس کی تدفین نہ کرنا۔ جس وقت تک کہ میں اس پر نماز جنازہ نہ پڑھوں۔ وہ خاتون مر گئی تو لوگ اس کو مدینہ منورہ میں نماز عشاء کے بعد لے کر حاضر ہوئے حضرت رسول کریم صلی اللہ علیہ و آلہ و سلم کو دیکھا آپ صلی اللہ علیہ و آلہ و سلم سو گئے تھے حضرات صحابہ کرام نے آپ صلی اللہ علیہ و آلہ و سلم کو نیند سے بیدار کرنا مناسب خیال نہیں کیا اور اس پر نماز ادا کر کے جنت البقیع میں دفن فرما دیا۔ جس وقت صبح ہوئی تو صحابہ کرام آپ صلی اللہ علیہ و آلہ و سلم کی خدمت میں حاضر ہوئے آپ صلی اللہ علیہ و آلہ و سلم نے اس کی حالت دریافت کی۔ صحابہ کرام نے عرض کیا یا رسول اللہ صلی اللہ علیہ و آلہ و سلم اس کی تدفین ہو گئی اور ہم لوگ آپ صلی اللہ علیہ و آلہ و سلم کی خدمت میں حاضر ہوئے تھے لیکن اس وقت آپ صلی اللہ علیہ و آلہ و سلم سو رہے تھے تو ہم لوگوں نے آپ صلی اللہ علیہ و آلہ و سلم کو بیدار کرنا برا سمجھا یہ بات سن کر آپ صلی اللہ علیہ و آلہ و سلم روانہ ہو گئے اور صحابہ کرام بھی آپ صلی اللہ علیہ و آلہ و سلم کے ہمراہ روانہ ہو گئے۔ یہاں تک کہ انہوں نے اس کی قبر آپ صلی اللہ علیہ و آلہ و سلم کو دکھلائی۔ رسول کریم صلی اللہ علیہ و آلہ و سلم کھڑے ہو گئے اور صحابہ کرام نے آپ صلی اللہ علیہ و آلہ و سلم کے پیچھے صف بنائی۔ آپ صلی اللہ علیہ و آلہ و سلم نے اس پر نماز ادا فرمائی اور تکبیرات پڑھیں 

جنازہ پر صفیں باندھنے سے متعلق

محمد بن عبید، حفص بن غیاث، ابن جریج، عطاء، جابر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ تمہارے بھائی نجاشی کی وفات ہو گئی تو تم کھڑے ہو جاؤ اور نماز ادا کرو۔ اس پر پھر آپ صلی اللہ علیہ و آلہ و سلم کھڑے ہو گئے اور ہماری صفیں بندھوائیں۔ جس طریقہ سے نماز جنازہ پر صفیں ہوتی ہیں اور اس پر نماز ادا کی۔


٭٭ سوید بن نصر، عبد اللہ، مالک، ابن شہاب، سعید بن مسیب، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے نجاشی کی وفات کی اطلاع اس روز دی کہ جس دن ان کی وفات ہوئی حالانکہ وہ ایک طویل فاصلہ پر واقع ملک میں تھا پھر آپ صلی اللہ علیہ و آلہ و سلم صحابہ کرام کو لے کر مصلی کی جانب نکلے اور ان کی صفیں بندھوائی۔ اور ان پر نماز ادا کی اور چار تکبیریں کہیں۔

چند لوگوں کو ایک ہی قبر میں دفن کرنا

ابراہیم بن یعقوب، سلیمان بن حرب، حماد بن زید، ایوب، حمید بن ہلال، سعد بن ہشام بن عامر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا غزوہ احد کے روز صحابہ کرام بہت زیادہ زخمی (شہید) ہو گئے تھے لوگوں نے اس بات کی آپ صلی اللہ علیہ و آلہ و سلم سے شکایت کی آپ صلی اللہ علیہ و آلہ و سلم نے ارشاد فرمایا قبر کھود ڈالو اور قبر وسیع کھود ڈالو اور ایک ایک قبر میں دو دو تین تین حضرات کی تدفین کرو اور جو قرآن کریم کا زیادہ علم رکھتا ہو تم لوگ اس کو تدفین میں مقدم کرو۔


٭٭ ابراہیم بن یعقوب، مسدد، عبد الوارث، ایوب، حمید بن ہلال، ابو الدہماء، ہشام بن عامر اس حدیث شریف کا ترجمہ سابقہ حدیث کے مطابق ہے۔

قبر میں تدفین کے وقت کس کو آگے کیا جائے ؟

محمد بن منصور، سفیان، ایوب، حمید بن ہلال، ہشام بن عامر سے روایت ہے کہ میرے والد ماجد غزوہ احد کے دن شہید کیے گئے تو حضرت رسول کریم صلی اللہ علیہ و آلہ و سلم نے ارشاد فرمایا تم لوگ (ان کیلئے قبر) کھودو اور قبر کو اچھی طرح سے صاف کرو اور اس میں دو اور تین کو ایک ہی قبر میں دفن کر دو اور دفن میں اس کو مقدم کرو جو قرآن کریم کا زیادہ علم رکھتا ہو اور میرے والد ماجد (جو کہ ایک ہی قبر میں دفن کیے گئے تھے ) وہ تیسرے تھے اور ان تمام میں وہ ہی جو قرآن کریم کا زیادہ علم رکھتے تھے۔

تدفین کے بعد مردہ کو قبر سے باہر نکالنے سے متعلق

حارث بن مسکین، سفیان، عمرو، جابر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم حضرت عبداللہ بن ابی کے پاس پہنچے جب کہ وہ قبر میں دفن کیا جا چکا تھا۔ آپ صلی اللہ علیہ و آلہ و سلم نے حکم فرمایا وہ قبر سے نکالا گیا پھر اس کو اپنے گھٹنوں پر بٹھلایا اور اپنا (مبارک) تھوک ڈالا اور اپنا (مبارک) کرتہ اس کو پہنایا اور خداوند قدوس اچھی طرح واقف ہے کہ اس عمل سے آپ صلی اللہ علیہ و آلہ و سلم کا کیا مقصد تھا؟


٭٭ حسین بن حریث، فضل بن موسی، حسین بن واقد، عمرو بن دینار، جابر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے حضرت عبداللہ بن ابی کے واسطے اس کو قبر میں دفن کیے جانے کے بعد قبر سے نکلوایا اور پھر اس کا سر اپنے گھٹنوں پر رکھا اور اپنا تھوک اس پر ڈالا اور اس کو اپنا کرتہ پہنایا۔


٭٭ عباس بن عبدالعظیم، سعید بن عامر، شعبہ، ابن ابو نجیح، عطاء، جابر رضی اللہ عنہ سے روایت ہے کہ میرے والد اور ایک اور آدمی قبر میں رکھے گئے میرا دل خوش نہ ہوا میں نے اس کو نکال کر اس کو علیحدہ دفن کیا

قبر پر نماز پڑھنے سے متعلق احادیث

عبید اللہ بن سعید، ابو قدامۃ، عبداللہ بن نمیر، عثمان بن حکیم، خارجۃ بن زید بن ثابت، یزید بن ثابت سے روایت ہے کہ وہ رسول کریم صلی اللہ علیہ و آلہ و سلم کے ہمراہ نکلے ایک دن آپ صلی اللہ علیہ و آلہ و سلم نے ایک تازہ قبر دیکھی آپ صلی اللہ علیہ و آلہ و سلم نے دریافت فرمایا کہ یہ کیا تھے ؟ لوگوں نے عرض کیا یہ فلاں خاتون ہے فلاں لوگوں کی باندی۔ آپ صلی اللہ علیہ و آلہ و سلم نے اس کی شناخت فرمائی۔ دوپہر میں اس کی وفات ہو گئی اس وقت آپ صلی اللہ علیہ و آلہ و سلم نے روزہ رکھ رکھا تھا اور آپ صلی اللہ علیہ و آلہ و سلم سو رہے تھے۔ ہم نے آپ صلی اللہ علیہ و آلہ و سلم کو بیدار کرنا مناسب معلوم نہ ہوا۔ تو رسول کریم صلی اللہ علیہ و آلہ و سلم کھڑے ہو گئے اور لوگوں نے صف باندھ لی آپ صلی اللہ علیہ و آلہ و سلم نے چار مرتبہ تکبیر فرمائی اور فرمایا کہ تم لوگوں سے جس وقت کوئی شخص وفات کرے تو مجھ کو اطلاع کرنا کیونکہ میری نماز اس کے واسطے رحمت ہے۔


٭٭ اسمعیل بن مسعود، خالد، شعبہ، سلیمان شیبانی، شعبی رضی اللہ عنہ سے روایت ہے کہ مجھ سے اس شخص نے نقل کیا جو کہ ایک قبر پر حضرت رسول کریم صلی اللہ علیہ و آلہ و سلم کے ہمراہ گیا تھا آپ صلی اللہ علیہ و آلہ و سلم نے امامت فرمائی اور لوگوں نے آپ صلی اللہ علیہ و آلہ و سلم کے پیچھے صف باندھی۔ سلیمان نے کہا کہ میں نے حضرت شعبی سے دریافت کیا کہ وہ کون آدمی تھے ؟ انہوں نے فرمایا کہ حضرت عبداللہ ابن عباس۔


٭٭ یعقوب بن ابراہیم ، ہشیم، الشیبانی، شعبی اس حدیث کا ترجمہ سابقہ حدیث کے مطابق ہے۔


٭٭ مغیرۃ بن عبدالرحمن، زید بن علی، ابو اسامۃ، جعفر بن برقان، حبیب بن ابو مرزرق، عطاء، جابر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ایک خاتون کی قبر پر اس کی تدفین کے بعد نماز (جنازہ) پڑھی۔

جنازہ سے فراغت کے بعد سوار ہونے سے متعلق

احمد بن سلیمان، ابو نعیم و یحیی بن آدم، مالک بن مغول، سماک، جابر بن سمرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم ایک دن ابو دحداح کے جنازہ کے ساتھ نکلے جس وقت واپس آنے لگے تو ایک گھوڑا برہنہ پشت (بغیر زین) کا آیا۔ آپ صلی اللہ علیہ و آلہ و سلم اس پر سوار ہوئے اور ہم لوگ آپ صلی اللہ علیہ و آلہ و سلم کے ساتھ چل دیئے۔


قبر کو بلند کرنے سے متعلق

ہارون بن اسحاق ، حفص، ابن جریج، سلیمان بن موسیٰ و ابو زبیر، جابر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے قبر پر عمارت تعمیر کرنے سے منع فرمایا اور قبر میں زیادتی کرنے سے منع فرمایا اس پر کانچ لگانے سے یا اس پر لکھنے سے منع فرمایا۔

قبر پر عمارت تعمیر کرنا

یوسف بن سعید، حجاج، ابن جریج، ابو زبیر، جابر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے قبر پر کانچ لگانے سے یا اس پر تعمیر بنانے سے یا اس پر بیٹھنے سے منع فرمایا ہے۔

قبروں پر کانچ لگانے سے متعلق

عمران بن موسی، عبدالوارث، ایوب، ابو زبیر، جابر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے قبروں پر کانچ لگانے سے منع فرمایا۔


اگر قبر اونچی ہو تو اس کو منہدم کر کے برابر کرنا کیسا ہے ؟

سلیمان بن داؤد، ابن وہب، عمرو بن حارث، ثمامۃ بن شفی رضی اللہ عنہ سے روایت ہے کہ ہم لوگ روم میں حضرت فضالہ رضی اللہ عنہ کے ساتھ تھے وہاں پر ہمارے ایک ساتھی کی وفات ہو گئی حضرت فضالہ بن عبید نے حکم فرمایا ان کی قبر برابر کی گئی پھر بیان کیا کہ ہم نے حضرت رسول کریم صلی اللہ علیہ و آلہ و سلم سے سنا ہے کہ آپ صلی اللہ علیہ و آلہ و سلم فرماتے تھے قبروں کے برابر کرنے کا۔


٭٭ عمرو بن علی، یحیی، سفیان، حبیب، ابو وائل، ابو ہیاج سے روایت ہے کہ حضرت علی رضی اللہ عنہ نے ان سے دریافت کیا میں تم کو اس کام پر نہ روانہ کروں کہ جس پر رسول کریم صلی اللہ علیہ و آلہ و سلم نے مجھ کو روانہ فرمایا تھا کہ کوئی بھی قبر اونچی نہ چھوڑوں لیکن اس کو برابر کر دوں۔ کوئی بھی تصویر کسی مکان میں نہ دیکھوں مگر اس کو روند ڈالوں اور مٹا دوں۔

زیارت قبور سے متعلق

محمد بن آدم، ابن فضیل، ابو سنان، محارب بن دثار، عبداللہ بن بریدۃ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ میں نے تم لوگوں کو منع کیا تھا قبروں کی زیارت کرنے سے لیکن اب تم لوگ زیارت قبور کر سکتے ہو اور میں نے تم کو منع کیا تھا قربانی کے گوشت کو تین روز سے زیادہ رکھنے سے اب جس جگہ تک دل چاہے رکھ لو اور میں نے تم لوگوں کو کھجور کے رکھنے سے منع کیا تھا کہ کسی برتن میں کھجور نہ بھگونا علاوہ مشک کے اب تم لوگ جس برتن میں دل چاہے اس کو بھگو دو اور تم لوگ پی لو لیکن نشہ لانے والی چیز نہ ہو۔


٭٭ محمد بن قدامۃ، جریر، ابو فروٰۃ، مغیرۃ بن سبیع، عبداللہ بن بریدۃ رضی اللہ عنہ سے روایت ہے کہ وہ ایک مجلس میں تھے کہ جس میں حضرت رسول کریم صلی اللہ علیہ و آلہ و سلم تھے۔ آپ صلی اللہ علیہ و آلہ و سلم نے فرمایا کہ میں نے تم کو قربانی کا گوشت تین روز کے بعد کھانے سے منع کیا تھا اب تم لوگ کھاؤ اور کھلاؤ اور جس قدر دل چاہے تم اس کو جمع کر لو جس قدر تم کو مناسب معلوم ہو اور میں نے تم کو نبیذ بنانے سے منع کیا تھا چند برتنوں میں مرتبان اور کھجور کے تونبے میں نبیذ بنانے سے منع کیا تھا اور ہرے رنگ کے روغن والے برتن میں نبیذ بنانے سے منع کیا تھا اب تم لوگ جس برتن میں دل چاہے نبیذ بنا لو لیکن تم لوگ ہر ایک شئی سے بچو جو کہ نشہ لانے والی ہو اور میں نے تم کو منع کیا تھا زیارت قبور سے کہ جس کا دل چاہے قبروں کی زیارت کرے لیکن زبان سے بری بات نہ کہے۔

کافر اور مشرک کی قبر کی زیارت سے متعلق

قتیبہ، محمد بن عبید، یزید بن کیسان، ابو حازم، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم اپنی والدہ محترمہ کی قبر پر تشریف لے گئے تو رونے لگ گئے اور جو لوگ آپ صلی اللہ علیہ و آلہ و سلم کے ساتھ تھے وہ بھی رونے لگے اور آپ صلی اللہ علیہ و آلہ و سلم نے ارشاد فرمایا میں نے اپنے پروردگار سے اپنی والدہ کے واسطے دعا کرنے کی اجازت مانگی تو مجھ کو اس کی اجازت نہیں مل سکی (کیونکہ خداوند قدوس مشرک کی مغفرت نہیں فرمائے گا) پھر میں نے ان کی قبر پر حاضری کی دعا مانگی تو مجھ کو اس کی اجازت مل گئی تو تم لوگ بھی زیارت قبور کیا کرو۔ کیونکہ زیارت قبور موت کو یاد دلاتی ہے۔

اہل شرک کے لیے دعا مانگنے کی ممانعت سے متعلق

محمد بن عبدالاعلی، محمد و ابن ثور، معمر، زہری، سعید بن مسیب رضی اللہ عنہ سے روایت ہے کہ انہوں نے اپنے والد ماجد سے سنا کہ جس وقت (آپ صلی اللہ علیہ و آلہ و سلم کے چچا) ابو طالب کی وفات کا وقت آیا تو آپ صلی اللہ علیہ و آلہ و سلم ان کے پاس تشریف لے گئے وہاں پر ابو جہل اور عبداللہ بن امیہ بیٹھے ہوئے تھے آپ صلی اللہ علیہ و آلہ و سلم نے ارشاد فرمایا اے میرے چچا! تم لَا اِلہِ اِلَّا اللہ کہو اس جملہ کی وجہ سے میں تمہارے واسطے بارگاہ خداوندی میں حجت کروں گا (سفارش کی کوشش کروں گا) اس پر ابو جہل اور عبداللہ بن امیہ نے کہا اے ابو طالب! کیا تم عبدالمطلب کے دین سے نفرت کرتے ہو؟ پھر وہ دونوں ان سے گفتگو کرنے لگے۔ یہاں تک کہ ابو طالب کی زبان سے آخری جملہ یہ نکلا کہ میں تو عبدالمطلب کے دین پر ہی قائم ہوں۔ آنحضرت صلی اللہ علیہ و آلہ و سلم نے ارشاد فرمایا میں تمہارے واسطے اس وقت تک دعا مانگو گا کہ جب تک مجھ کو ممانعت نہ ہو گی اس پر آیت کریمہ نازل ہوئی۔ یعنی نبی (صلی اللہ علیہ و آلہ و سلم) کو اور جو لوگ ایمان لائے ان کو مشرک کے واسطے دعا نہیں مانگنا چاہیے اور یہ آیت کریمہ نازل ہوئی یعنی تم جس کو چاہے راہ ہدایت پر نہیں لا سکتے لیکن خدا تعالیٰ ہی جس کو چاہے ہدایت پر لا سکتا ہے۔


٭٭ اسحاق بن منصور، عبدالرحمن، سفیان، ابو اسحاق ، ابو خلیل، حضرت علی رضی اللہ عنہ سے روایت ہے کہ میں نے ایک شخص کو سنا وہ آدمی دعا مانگا کرتا تھا اپنے والدین کیلئے جو مشرک تھے۔ اس نے کہا ابراہیم علیہ السلام نے اپنے والد کے واسطے دعا مانگی ہے یعنی آذر کے واسطے حالانکہ وہ مشرک تھا۔ میں رسول کریم صلی اللہ علیہ و آلہ و سلم کی خدمت میں حاضر ہوا اور آپ صلی اللہ علیہ و آلہ و سلم سے عرض کیا۔ اس پر یہ آیت نازل ہوئی کہ ابراہیم علیہ السلام نے اپنے والد کے واسطے جو دعا مانگی تھی وہ ایک وعدہ کی وجہ سے تھی جو کہ ابراہیم علیہ السلام نے کیا تھا اس وجہ سے کہا تھا میں تمہارے واسطے دعا مانگوں گا جس وقت ان کا علم ہوا کہ وہ خدا کا دشمن تھا تو وہ اس سے بیزار اور علیحدہ ہو گئے۔

مسلمانوں کے واسطے دعا مانگنے کا حکم

یوسف بن سعید، حجاج، ابن جریج، عبداللہ بن ابو ملیکۃ، محمد بن قیس بن مخرمۃ رضی اللہ عنہ سے روایت ہے کہ وہ فرمایا کرتے تھے کہ میں نے عائشہ صدیقہ رضی اللہ عنہا سے سنا انہوں نے کہا کہ میں تم سے اپنا اور حضرت رسول کریم صلی اللہ علیہ و آلہ و سلم کی حالت عرض کروں ہم نے کہا کہ جی ہاں ضرور بیان کرو۔ انہوں نے کہا کہ ایک مرتبہ میری آپ کی باری والی رات میں حضرت رسول کریم صلی اللہ علیہ و آلہ و سلم میرے پاس تھے کہ اس دوران آپ صلی اللہ علیہ و آلہ و سلم نے میری کروٹ لی اور دونوں جوتے اپنے پاس رکھ لیے اور آپ صلی اللہ علیہ و آلہ و سلم نے اپنی مبارک چادر کا بستر بچھایا پھر نہیں ٹھہرے لیکن اس قدر کہ آپ صلی اللہ علیہ و آلہ و سلم کو خیال ہوا کہ میں سو گئی پھر آپ صلی اللہ علیہ و آلہ و سلم نے خاموشی سے جوتے پہن لیے اور خاموشی سے چادر اٹھائی پھر خاموشی سے دروازہ کھولا اور خاموشی سے نکل گئے میں نے بھی یہ حالت دیکھ کر اپنے سر میں کرتہ ڈالا اور سر پر دوپٹہ ڈالا اور تہہ بند باندھا اور آپ صلی اللہ علیہ و آلہ و سلم کے پیچھے پیچھے چلی یہاں تک کہ آپ صلی اللہ علیہ و آلہ و سلم قبرستان بقیع پہنچ گئے وہاں جا کر آپ صلی اللہ علیہ و آلہ و سلم نے تین مرتبہ دونوں ہاتھ اٹھائے اور کافی دیر تک کھڑے رہے پھر واپس آئے میں بھی واپس آئی۔ آپ صلی اللہ علیہ و آلہ و سلم جلدی سے روانہ ہوئے میں بھی جلدی ہی چل پڑی۔ پھر آپ صلی اللہ علیہ و آلہ و سلم دوڑ پڑے میں بھی دوڑی پھر آپ صلی اللہ علیہ و آلہ و سلم اور زیادہ زور سے دوڑے چنانچہ میں بھی زور سے دوڑی اور میں آپ صلی اللہ علیہ و آلہ و سلم سے قبل گھر پہنچ گئی۔ لیکن میں لیٹی ہی رہی تھی کہ اس دوران آپ صلی اللہ علیہ و آلہ و سلم تشریف لائے اور آپ صلی اللہ علیہ و آلہ و سلم نے دریافت فرمایا اے عائشہ صدیقہ رضی اللہ تمہارا سانس پھول گیا ہے اور تمہارا پیٹ اوپر کی جانب اٹھ گیا ہے (جس طریقہ سے کہ کسی دوڑنے والے شخص کی حالت ہوتی ہے ) میں نے عرض کیا کہ کوئی بات نہیں ہے۔ آپ صلی اللہ علیہ و آلہ و سلم نے ارشاد فرمایا تم مجھ سے کہہ دو ورنہ جو ذات کے تمام باریک سے باریک بات کا علم رکھتا ہے (یعنی خداوند قدوس) مجھ سے کہہ دے گا۔ میں نے عرض کیا کہ یا رسول اللہ صلی اللہ علیہ و آلہ و سلم میری والدین آپ صلی اللہ علیہ و آلہ و سلم پر فدا ہو جائیں یہ سبب اور ذریعہ ہے اور میں نے تمام حال بیان کیا آپ صلی اللہ علیہ و آلہ و سلم نے ارشاد فرمایا کہ وہ کیا تو ہی تھی وہ سیاہی جو میں اپنے سامنے دیکھتا تھا۔ میں نے کہا کہ جی ہاں آپ صلی اللہ علیہ و آلہ و سلم نے میرے سینہ پر ایک گھونسہ مارا جس سے مجھ کو صدمہ ہوا۔ پھر فرمایا کہ کیا تم یہ سمجھتی ہو کہ خدا اور اس کا رسول صلی اللہ علیہ و آلہ و سلم تم پر ظلم کرے گا یعنی حضرت عائشہ صدیقہ رضی اللہ عنہا نے دل میں یہ خیال کیا کہ آپ صلی اللہ علیہ و آلہ و سلم خفیہ طریقہ سے کسی دوسری بیوی کے پاس جاتے ہیں اس وجہ سے میں ساتھ ہوئی تھی۔ میں نے عرض کیا کہ لوگ آپ صلی اللہ علیہ و آلہ و سلم سے کیا بات پوشیدہ رکھیں گے خداوند قدوس نے آپ صلی اللہ علیہ و آلہ و سلم کو بتلایا ہے کہ میرے قلب میں یہ تھا۔ آپ صلی اللہ علیہ و آلہ و سلم نے ارشاد فرمایا کہ حضرت جبرائیل میرے پاس تشریف لائے جس وقت تم نے دیکھا لیکن اندر تشریف نہ لائے اس وجہ سے کہ تم کپڑے اتار چکی تھیں۔ انہوں نے مجھ کو تم سے خفیہ ہو کر مجھ کو آواز دی میں نے بھی ان کو جواب دیا۔ تم سے چھپا کر پھر میں یہ سمجھا کہ تم سو گئی اور مجھ کو تمہارا بیدار کرنا برا محسوس ہوا اور مجھ کو اس بات کا اندیشہ ہوا کہ تم تنہا پریشان نہ ہو۔ بہرحال حضرت جبرائیل نے مجھ کو قبر ستان بقیع میں جانے کا حکم دیا اور وہاں کے لوگوں کے واسطے دعا مانگنے کا۔ میں نے عرض کیا یا رسول اللہ صلی اللہ علیہ و آلہ و سلم میں کس طریقہ سے کہوں (جس وقت) میں (قبرستان) بقیع جاؤں۔ آپ صلی اللہ علیہ و آلہ و سلم نے فرمایا کہ تم کہو السَّلَامُ عَلَی أَہْلِ الدِّیَارِ مِنْ الْمُؤْمِنِینَ وَالْمُسْلِمِینَ یَرْحَمُ اللَّہُ الْمُسْتَقْدِمِینَ مِنَّا وَالْمُسْتَأْخِرِینَ وَإِنَّا إِنْ شَائَ اللَّہُ بِکُمْ لَاحِقُونَ۔


٭٭ محمد بن سلمہ و حارث بن مسکین، ابن قاسم، مالک، علقمہ بن ابو علقمہ، عائشہ صدیقہ رضی اللہ عنہا سے روایت ہے کہ رسول کریم صلی اللہ علیہ و آلہ و سلم ایک رات کھڑے ہوئے اور کپڑے پہنے پھر آپ صلی اللہ علیہ و آلہ و سلم باہر نکلے میں نے اپنی باندی بریدہ سے کہا کہ تم پیچھے پیچھے جا۔چنانچہ وہ چلی گئی حتی کہ آپ صلی اللہ علیہ و آلہ و سلم (قبرستان) بقیع میں پہنچے اور وہاں پر جس قدر خداوند قدوس کو منظور تھا کھڑے رہے پھر واپس آئے تو وہ باندی بریدہ آگے آئی اور مجھ سے نقل کیا کہ میں نے کچھ نہیں کہا جس وقت صبح کا وقت ہوا تو میں نے آپ صلی اللہ علیہ و آلہ و سلم سے اس بات کا تذکرہ کیا آپ صلی اللہ علیہ و آلہ و سلم نے فرمایا کہ میں بقیع والوں کی جانب دعا کرنے کے واسطے بھیجا گیا تھا۔


٭٭ علی بن حجر، اسماعیل، شریک، ابن ابو نمیر، عطاء، عائشہ صدیقہ رضی اللہ عنہا سے روایت ہے کہ رسول کریم صلی اللہ علیہ و آلہ و سلم کی باری جس وقت ان کے گھر ہوئی تو آپ صلی اللہ علیہ و آلہ و سلم پچھلی رات کو (قبرستان) بقیع کی جانب نکلتے اور فرماتے سلام ہے اے گھر مسلمانوں کے اور ہم تم وعدہ دئیے گئے ہیں اور اگر خدا چاہے تو ہم تم سے ملاقات کرنے والے ہیں اے خدا بقیع غرقد والوں کی مغفرت فرما دے۔


٭٭ عبید اللہ بن سعید، حرمی بن عمارۃ، شعبہ، علقمہ بن مرثد، سلیمان بن بریٍدۃ رضی اللہ عنہ سے روایت ہے کہ رسول کریم صلی اللہ علیہ و آلہ و سلم جس وقت قبور پر تشریف لے جاتے تو فرماتے آخر تک۔ یعنی اے مومن تمہارے اوپر سلام ہے اور مسلمانوں تم پر سلام ہے مسلمانوں کے گھر والو تم پر سلام ہے اللہ چاہے تو ہم تم سے ملاقات کریں گے تم ہم سے آگے گئے ہو اور ہم تمہارے پیچھے ہیں۔ میں خداوند قدوس سے سلامتی چاہتا ہوں تم لوگوں کے واسطے اور اپنے واسطے۔


نکاح سے متعلقہ احادیث

ماں اور بیٹی کو ایک شخص کے نکاح میں جمع کرنا حرام ہے 

قتیبہ، لیث، یزید بن ابو حبیب، عراک بن مالک، زینب بنت ابو سلمہ، حضرت ام حبیبہ رضی اللہ عنہا سے روایت ہے کہ انہوں نے عرض کیا یا رسول اللہ صلی اللہ علیہ و آلہ و سلم ہم نے سنا ہے کہ آپ صلی اللہ علیہ و آلہ و سلم درہ بنت ابی سلمہ رضی اللہ عنہا سے نکاح کرنے والے ہیں آپ صلی اللہ علیہ و آلہ و سلم نے فرمایا کیا حضرت ام سلمہ رضی اللہ عنہا کی موجودگی؟ اگر میں حضرت ام سلمی رضی اللہ عنہا سے نکاح نہ کیا ہوتا تو جب بھی وہ میرے واسطے حلال نہیں تھیں کیونکہ ان کے والد میرے رضاعی بھائی ہیں۔

دو بہنوں کو ایک (شخص کے ) نکاح میں جمع کرنے سے متعلق

ہناد بن سری، عبدہ، ہشام، ابیہ، زینب بنت ابو سلمہ، حضرت ام حبیبہ رضی اللہ عنہا سے روایت ہے کہ انہوں نے عرض کیا یا رسول اللہ صلی اللہ علیہ و آلہ و سلم کیا آپ صلی اللہ علیہ و آلہ و سلم میری بہن کی جانب رجحان فرما رہے ہیں ؟ (یعنی میری بہن کی طرف کیا آپ صلی اللہ علیہ و آلہ و سلم کی رغبت ہے ؟) آپ صلی اللہ علیہ و آلہ و سلم نے فرمایا تو میں کیا کروں ؟ انہوں نے عرض کیا کہ ان سے نکاح کر لیں۔ یہ سن کر آپ صلی اللہ علیہ و آلہ و سلم نے ارشاد فرمایا کیا تم اس بات پر خوشی سے راضی ہو؟ انہوں نے عرض کیا کہ جی ہاں۔ اس لیے کہ میں تنہا تو آپ صلی اللہ علیہ و آلہ و سلم کی اہلیہ نہیں ہوں چنانچہ میری خواہش ہے کہ کسی دوسرے کے بجائے میری بہن میرے ساتھ بھلائی کے کام میں حصہ دار بن جائے۔ آپ صلی اللہ علیہ و آلہ و سلم نے ارشاد فرمایا وہ میرے واسطے حلال اور جائز نہیں ہے۔ انہوں نے عرض کیا یا رسول اللہ صلی اللہ علیہ و آلہ و سلم مجھ کو اس کی اطلاع ملی ہے کہ آپ صلی اللہ علیہ و آلہ و سلم درہ بنت ام سلمہ کو نکاح کا رشتہ بھیجنے والے ہیں۔ آپ صلی اللہ علیہ و آلہ و سلم نے فرمایا کہ خدا کی قسم اگر اس نے میرے یہاں پرورش نہیں پائی ہوتی تو جب بھی وہ میرے واسطے حلال نہیں تھی کیونکہ وہ میرے دودھ شریک بھائی کی لڑکی ہے تم لوگ اپنی لڑکیاں اور بہنیں میرے نکاح کے واسطے نہ تجویز کیا کرو۔

پھوپھی اور بھتیجی کو ایک نکاح میں جمع کر نا

ہارون بن عبد اللہ، معن، مالک، ابو زناد، اعرج، حضرت ابو ہریرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا تم لوگ بھتیجی پھوپھی اور بھانجی خالہ کو ایک (شخص کے ) نکاح میں اکٹھا نہ کیا کرو۔


٭٭ محمد بن یعقوب بن عبدالوہاب بن یحیی بن عباد بن عبداللہ بن زبیر بن عوام، محمد بن فلیح، یونس، ابن شہاب، قبیصہ بن ذویب، ابو ہریرہ رضی اللہ عنہ ترجمہ گزشتہ حدیث کے مطابق ہے۔


٭٭ ابراہیم بن یعقوب، ابن ابو مریم، یحیی بن ایوب، جعفر بن ربیعہ، عراک بن مالک و عبدالرحمن اعرج، ابو ہریرہ رضی اللہ عنہ ترجمہ گزشتہ حدیث کے مطابق ہے۔


٭٭ قتیبہ، لیث، یزید بن ابو حبیب، عراک بن مالک، حضرت ابو ہریرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے پھوپھی کے نکاح میں رہتے ہوئے بھتیجی سے نکاح کو منع فرمایا اور خالہ کے نکاح میں رہتے ہوئے بھانجی سے نکاح کو منع فرمایا۔


٭٭ عمرو بن منصور، عبداللہ بن یوسف، لیث، ایوب بن موسی، بکیر بن عبداللہ بن الاشج، سلیمان بن یسار، عبدالملک بن یسار، حضرت ابو ہریرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے منع فرمایا چار عورتوں کے نکاح میں جمع کرنے کو (ایک تو) بھتیجی کو پھوپھی کے ساتھ اور (دوسرے ) بھانجی کو خالہ کے ساتھ اور اس کا عکس (یعنی پھوپھی خالہ بھتیجی بھانجی کے ساتھ جمع کرنے کو)۔


٭٭ مجاہد بن موسی، ابن عیینہ، عمرو بن دینار، ابو سلمہ، حضرت ابو ہریرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے منع فرمایا چار عورتوں کے نکاح میں جمع کرنے کو (ایک تو) بھتیجی کو پھوپھی کے ساتھ اور (دوسرے ) بھانجی کو خالہ کے ساتھ اور اس کا عکس (یعنی پھوپھی خالہ بھتیجی بھانجی کے ساتھ جمع کر نے کو)۔


٭٭ یحیی بن درست، ابو اسمعیل، یحیی بن ابو کثیر، ابو سلمہ، حضرت ابو ہریرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے منع فرمایا چار عورتوں کے نکاح میں جمع کرنے کو (ایک تو) بھتیجی کو پھوپھی کے ساتھ اور (دوسرے ) بھانجی کو خالہ کے ساتھ اور اس کا عکس (یعنی پھوپھی خالہ بھتیجی بھانجی کے ساتھ جمع کرنے کو)۔

بھانجی اور خالہ کو ایک وقت میں نکاح میں رکھنا حرام ہے 

عبید اللہ بن سعید، یحیی، ہشام، محمد، حضرت ابو ہریرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے منع فرمایا نہ تو بھتیجی سے پھوپھا کا نکاح کیا جائے اور نہ ہی بھانجی سے خالو پر نکاح کیا جائے۔


٭٭ اسحاق بن ابراہیم، معتمر، داؤد بن ابو ہند، شعبی، حضرت ابو ہریرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا پھوپھی کی موجودگی میں نے تو عورت (بیوی) کی بھتیجی سے نکاح کیا جائے اور نہ ہی خالہ کی موجودگی میں اس کی بھانجی سے نکاح کیا جائے۔


٭٭ محمد بن عبدالاعلی، خالد، شعبہ، عاصم، شعبی، جابر رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا پھوپھی کی موجودگی میں نہ تو عورت (بیوی) کی بھتیجی سے نکاح کیا جائے اور نہ ہی خالہ کی موجودگی میں اس کی بھانجی سے نکاح کیا جائے۔


٭٭ محمد بن آدم، ابن مبارک، عاصم، شعبی، جابر بن عبداللہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا پھوپھی کی موجودگی میں نے تو عورت (بیوی) کی بھتیجی سے نکاح کیا جائے اور نہ ہی خالہ کی موجودگی میں اس کی بھانجی سے نکاح کیا جائے۔

محرم کو پچھنے لگانا

ابراہیم بن حسن، حجاج، ابن جریج، ابو زبیر،جابر رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے منع فرمایا نہ تو بھتیجی سے پھوپھا کا نکاح کیا جائے اور نہ ہی بھانجی سے خالو پر نکاح کیا جائے۔

دودھ کی وجہ سے کون کون سے رشتے حرام ہو جاتے ہیں 

عبد اللہ بن سعید، یحیی، مالک، عبداللہ بن دینار، سلیمان بن یسار، عروہ، حضرت عائشہ صدیقہ رضی اللہ عنہا سے روایت ہے کہ ولادت کی وجہ سے جو رشتے حرام ہوتے ہیں اس قدر رشتے دودھ پینے کی وجہ سے حرام ہوتے ہیں یعنی رضاعت کا اور دودھ کا حکم ایک ہی ہے نکاح کے سلسلہ میں۔


٭٭ قتیبہ، لیث، یزید بن ابو حبیب، عراک، عروہ، حضرت عائشہ صدیقہ رضی اللہ عنہ سے روایت ہے کہ ان کو اطلاع ملی کہ ان کے چچا جس کا نام افلح ہے ان کے پاس آنے کی اجازت حاصل کرنا چاہتے ہیں اور وہ دودھ کے رشتہ سے ان کے چچا تھے۔ حضرت عائشہ صدیقہ رضی اللہ عنہا نے ان سے پردہ کر لیا حضرت رسول کریم صلی اللہ علیہ و آلہ و سلم کو اس بات کی اطلاع ملی آپ صلی اللہ علیہ و آلہ و سلم نے فرمایا کہ تم ان سے پردہ نہ کرو کیونکہ دودھ پینے کی وجہ سے بھی اس قدر لوگ محرم بن جاتے ہیں جتنے کہ نسب کی وجہ سے محرم بن جاتے ہیں۔


٭٭ محمد بن بشار، یحیی، مالک، عبداللہ بن ابو بکر، عمرہ، حضرت عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا دودھ پلانے سے اتنے ہی رشتے حرام ہوتے ہیں کہ جتنے رشتے نسب کی وجہ سے حرام ہوتے ہیں۔


٭٭ محمد بن عبید، علی بن ہاشم، عبداللہ بن ابو بکر، ابیہ، عمرہ، حضرت عائشہ صدیقہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا دودھ پینے یا پلانے کی وجہ سے اس قدر رشتے حرام ہوتے ہیں کہ جس قدر رشتے ولادت کی وجہ سے حرام ہوتے ہیں۔


٭٭ ہناد بن سری، ابو معاویہ، اعمش، سعد بن عبیدہ، ابو عبدالرحمن، حضرت علی رضی اللہ عنہ فرماتے ہیں کہ میں نے عرض کیا یا رسول اللہ صلی اللہ علیہ و سلم! کیا سبب ہے کہ آپ صلی اللہ علیہ و آلہ و سلم (قبیلہ بنو ہاشم کو چھوڑ کر) قریش کی ہی لڑکیوں سے شادی کرتے ہیں ؟ آپ صلی اللہ علیہ و آلہ و سلم نے فرمایا کیا تمہاری نگاہ میں کوئی ہے ؟ میں نے عرض کیا جی ہاں ! حضرت حمزہ کی لڑکی۔ آپ صلی اللہ علیہ و آلہ و سلم نے ارشاد فرمایا وہ میرے واسطے حلال نہیں ہے اس لیے کہ وہ میرے دودھ شریک بھائی کی لڑکی ہے وہ میرے لیے حلال نہیں ہے۔


٭٭ ابراہیم بن محمد، یحیی ابن سعید، شعبہ، قتادہ، جابر بن زید، حضرت ابن عباس رضی اللہ عنہ فرماتے ہیں کہ حضرت رسول کریم صلی اللہ علیہ و آلہ و سلم سے حضرت حمزہ رضی اللہ عنہ کی لڑکی سے نکاح کرنے کیلئے کہا گیا تو فرمایا وہ میرے دودھ شریک بھائی کی لڑکی ہے۔


٭٭ عبد اللہ بن صباح، عبد اللہ، محمد بن سواء، سعید، قتادہ، جابر بن زید، ابن عباس رضی اللہ عنہ سے روایت ہے کہ نبی صلی اللہ علیہ و سلم سے حضرت حمزہ کی لڑکی سے نکاح کرنے کے لیے کہا گیا تو فرمایا وہ میرے دودھ شریک بھائی کی لڑکی ہے اور یہ کہ رضاعت سے بھی وہ رشتے حرام ہوتے ہیں جو نسب کی وجہ سے حرام ہوتے ہیں 


کتنا دودھ پی لینے سے حرمت ہوتی ہے ؟

ہارون بن عبد اللہ، معن، مالک و حارث بن مسکین، ابن قاسم، مالک، عبداللہ بن ابو بکر، عمرہ، حضرت عائشہ صدیقہ رضی اللہ عنہا سے روایت ہے کہ خداوند قدوس کی جانب سے یہ آیت کریمہ نازل فرمائی گئی تھی اور حارث نامی ایک شخص کی روایت میں ہے اس طرح سے آیت کریمہ نازل کی گئی یعنی دس قطرات معلوم اور ان کا حکم یہ ہے کہ حرام کرتے ہیں نکاح کو پھر پہلی آیت کریمہ اس آیت کریمہ سے منسوخ ہو گئی یعنی اس کے معنی ہیں پانچ قطرات معلوم۔ پھر رسول کریم صلی اللہ علیہ و آلہ و سلم کی وفات ہو گئی اور وہ آیت قرآن کریم میں تلاوت کی جاتی رہی۔


٭٭ عبد اللہ بن صباح بن عبد اللہ، محمد بن سواء، سعید، قتادہ و ایوب ، صالح ابو خلیل، عبداللہ بن حارث بن نوفل، ام فضل، حضرت رسول کریم صلی اللہ علیہ و آلہ و سلم سے دودھ کے رشتوں کے بارے میں دریافت کیا گیا تو آپ صلی اللہ علیہ و آلہ و سلم نے فرمایا دودھ ایک یا دو مرتبہ پستان (منہ میں ) لے لینے سے حرمت ثابت نہیں ہوتی۔ حضرت قتادہ رضی اللہ عنہ کی نقل کردہ حدیث میں لفظ املجہ کے بجائے لفظ مصہ منقول ہے۔


٭٭ شعیب بن یوسف، یحیی، ہشام، ابیہ، عبداللہ بن زبیر رضی اللہ عنہ اس حدیث کا مضمون سابق کے مطابق ہے۔


٭٭ زیاد بن ایوب، ابن علیہ، ایوب، ابن ابو ملیکہ، عبداللہ بن زبیر، عائشہ رضی اللہ عنہا اس حدیث کا مضمون سابقہ حدیث کے مطابق ہے۔


٭٭ محمد بن عبداللہ بن بزیع، یزید، ابن زریع، سعید، قتادہ، ابراہیم بن یزید، حضرت شریح رضی اللہ عنہ سے روایت ہے کہ حضرت علی اور حضرت ابن مسعود رضی اللہ عنہما فرمایا کرتے تھے کہ دودھ چاہے کم پیا ہو یا زیادہ اس سے نکاح حرام ہو جاتا ہے۔ نیز حضرت عائشہ صدیقہ رضی اللہ عنہا فرماتی ہیں کہ حضرت رسول کریم صلی اللہ علیہ و آلہ و سلم نے ارشاد فرمایا ایک یا دو گھونٹ نکاح کو حرام نہیں کرتے۔


٭٭ ہناد بن سری، ابو الاحوص، اشعث بن ابو شعثاء، ابیہ، مسروق، حضرت عائشہ صدیقہ رضی اللہ عنہا فرماتی ہیں کہ ایک مرتبہ حضرت رسول کریم صلی اللہ علیہ و آلہ و سلم میرے پاس تشریف لائے تو میرے پاس ایک آدمی بیٹھا ہوا تھا آپ صلی اللہ علیہ و آلہ و سلم کو یہ بات ناگوار محسوس ہوئی اور میں نے آپ صلی اللہ علیہ و آلہ و سلم کی چہرہ انور پر غصہ اور ناراضگی کے آثار دیکھے تو عرض کیا یا رسول اللہ صلی اللہ علیہ و سلم! یہ شخص میرا دودھ شریک بھائی ہے آپ صلی اللہ علیہ و آلہ و سلم نے فرمایا کہ تم دیکھ لیا کرو کہ تمہارے بھائی کون کون ہیں آپ صلی اللہ علیہ و آلہ و سلم نے ایک مرتبہ مزید یہ جملے ارشاد فرمائے کہ تمہاری بہن کون کون سی ہیں کیونکہ دودھ کے رشتہ کا اعتبار اس صورت میں ہے کہ اس سے بھوک ختم ہو جائے۔

عورت کے دودھ پلانے سے مرد سے بھی رشتہ قائم ہو جاتا ہے 

ہارون بن عبد اللہ، معن، مالک، عبداللہ بن بکر، عمرہ، حضرت عائشہ صدیقہ رضی اللہ عنہا فرماتی ہیں کہ حضرت رسول کریم صلی اللہ علیہ و آلہ و سلم میرے پاس تشریف فرما تھے کہ میں نے ایک آدمی کو حضرت حفصہ رضی اللہ عنہا کے مکان میں داخلہ کی اجازت حاصل کرتے ہوئے سنا۔ تو عرض کیا کہ یا رسول اللہ صلی اللہ علیہ و آلہ و سلم یہ آدمی آپ صلی اللہ علیہ و آلہ و سلم کے مکان میں داخلہ کی منظوری مانگ رہا ہے آپ صلی اللہ علیہ و آلہ و سلم نے فرمایا کہ میری رائے میں وہ شخص حضرت حفصہ رضی اللہ عنہا کا چچا ہے۔ حضرت عائشہ صدیقہ رضی اللہ عنہا فرماتی ہیں کہ میں نے عرض کیا کہ اگر فلاں آدمی زندہ ہوتا تو وہ میرا دودھ شریک چچا ہوتا اور وہ میرے گھر آیا کرتا۔ آپ صلی اللہ علیہ و آلہ و سلم نے فرمایا کہ دودھ کے رشتہ کی وجہ سے بھی وہ رشتے حرام ہو جاتے ہیں جو کہ ولادت کی وجہ سے حرام ہوتے ہیں۔

کنواری سے اس کے نکاح کی اجازت لینا

محمود بن غیلان، ابو داؤد ، شعبہ، مالک بن انس، نافع، عبداللہ بن فضل، نافع بن جبیر، حضرت ابن عباس رضی اللہ عنہ فرماتے ہیں کہ حضرت رسول کریم صلی اللہ علیہ و آلہ و سلم نے ارشاد فرمایا بیوہ خاتون اپنے نفس کی اپنے ولی کے اعتبار سے زیادہ حقدار ہے۔ اور کنواری لڑکی سے اجازت حاصل کر کے اس کا نکاح کیا جائے نیز اس کی خاموشی اس کی اجازت پر دلالت کرتی ہے۔


٭٭ احمد بن سعید، یعقوب، ابیہ، ابن اسحاق، صالح بن کیسان، عبداللہ بن فضل بن عباس بن ربیعہ، نافع بن جبیر بن مطعم، ابن عباس رضی اللہ عنہ اس حدیث کا ترجمہ سابق جیسا ہے۔


٭٭ محمد بن رافع، عبدالرزاق، معمر، صالح بن کیسان، نافع بن جبیر، ابن عباس رضی اللہ عنہ فرماتے ہیں کہ حضرت رسول کریم صلی اللہ علیہ و آلہ و سلم نے ارشاد فرمایا جو خاتون کنواری نہ ہو تو ولی کا اس پر (زبردستی کرنے کا) کسی قسم کا کوئی حق نہیں ہے اور کنواری لڑکی سے اجازت حاصل کرے کے اس کا نکاح کرنا چاہیے نیز اس کی خاموشی اس کا اقرار ہے۔


والد کا لڑکی سے اس کے نکاح سے متعلق رائے لینا

محمد بن منصور، سفیان، زیاد بن سعد، عبداللہ بن فضل، نافع بن جبیر، ابن عباس رضی اللہ عنہ فرماتے ہیں کہ حضرت رسول کریم صلی اللہ علیہ و آلہ و سلم نے ارشاد فرمایا جو خاتون کنواری نہ ہو وہ اپنے نفس کی ولی سے زیادہ حقدار ہے (یعنی مستحق) ہے جب کہ کنواری سے اس کا والد اجازت حاصل کرے اور اس کی اجازت اور منظوری اس کا (اجازت لیتے وقت) خاموش رہنا ہے۔

غیر کنواری عورت سے اس کے نکاح سے متعلق اجازت حاصل کرنا

یحیی بن درست، ابو اسماعیل، یحیی، اباسلمہ، حضرت ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا ثیبہ (یعنی جس کا پہلے نکاح ہو کر شوہر سے خلوت ہو گئی ہو) اس کی منظوری اور اجازت کے بغیر نہیں کرنا چاہیے اور نہ ہی کسی کنواری لڑکی سے اجازت کے بغیر نکاح کیا جائے۔ حضرات صحابہ کرام نے عرض کیا کہ یا رسول اللہ صلی اللہ علیہ و آلہ و سلم کنواری لڑکی سے کس طریقہ سے اجازت حاصل کرنا چاہیے ؟ آپ صلی اللہ علیہ و آلہ و سلم نے فرمایا اس کی اجازت اور منظوری اس کا خاموش رہنا ہے۔


٭٭ اسحاق بن منصور، یحیی بن سعید، ابن جریج، ابن ابو ملیکہ، ذکوان ابی عمرو، حضرت عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کنواری لڑکیوں سے ان کے متعلق فیصلہ کرنے کے وقت ان کی اجازت حاصل کرنا چاہیے۔


٭٭ محمد بن عبدالاعلی، خالد، ہشام، یحیی بن ابو کثیر، ابو سلمہ بن عبدالرحمن، حضرت ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا ثیبہ (غیر کنواری) سے اس کی منظوری اور رضامندی کے بغیر نکاح نہ کیا جائے حضرات صحابہ کرام نے عرض کیا یا رسول اللہ صلی اللہ علیہ و آلہ و سلم اس کی اجازت کس طریقہ سے حاصل ہو گی؟ آپ صلی اللہ علیہ و آلہ و سلم نے فرمایا یہ کہ وہ عورت (اجازت لینے کے وقت) خاموش رہے۔

اگر والد اپنی ثیبہ لڑکی کا اس کی اجازت کے بغیر نکاح کر دے تو کیا حکم ہے ؟

ہارون بن عبد اللہ، معن، مالک، عبدالرحمن بن قاسم، محمد بن سلمہ، عبدالرحمن بن قاسم، ابیہ، عبدالرحمن و مجمع، یزید ابن جاریہ، حضرت خنساء بنت خذام رضی اللہ عنہما فرماتی ہیں کہ ان کے والد نے ان کا نکاح کر دیا جب کہ وہ ثیبہ تھیں اور اس پر راضی نہیں تھیں چنانچہ وہ خدمت نبوی صلی اللہ علیہ و آلہ و سلم میں حاضر ہوئیں تو آپ صلی اللہ علیہ و آلہ و سلم نے ان کا نکاح ختم کر دیا رد کر دیا۔

اگر والد اپنی کنواری لڑکی کا نکاح اس کے منظوری کے بغیر کر دے 

زیاد بن ایوب، علی بن غراب، کہمس بن حسن، عبداللہ بن بریدہ، حضرت عائشہ صدیقہ رضی اللہ عنہا سے روایت ہے کہ ایک دن ایک جوان لڑکی میرے پاس آئی اور کہنے لگی کہ میرے والد نے میرا نکاح اپنے بھائی کے لڑکے سے اس وجہ سے کر دیا ہے کہ میری وجہ سے (یعنی مجھ سے شادی کرنے کی وجہ سے ) اس کی رزالت ختم ہو جائے گی اور وہ بھی لوگوں کی نظر میں ایک با عزت شخص بن جائے جب کہ میں اس کو ناپسند کرتی ہوں۔ میں نے اس سے کہا کہ تم بیٹھ جاؤ اور رسول کریم صلی اللہ علیہ و آلہ و سلم کا انتظار کرو۔ چنانچہ حضرت رسول کریم صلی اللہ علیہ و آلہ و سلم تشریف لائے تو اس نے حضرت رسول کریم صلی اللہ علیہ و آلہ و سلم کے سامنے عرض کیا۔ آپ صلی اللہ علیہ و آلہ و سلم نے اس کے والد کو طلب فرمایا اور اس کی لڑکی کو اختیار عطا فرما دیا اس پر لڑکی نے عرض کیا یا رسول اللہ صلی اللہ علیہ و آلہ و سلم میرے والد صاحب نے جو کچھ کیا وہ مجھ کو منظور ہے لیکن میں اس سے واقف ہونا چاہتی ہوں کیا خواتین کو بھی اس معاملہ میں کسی قسم کا کوئی حق ہے یا نہیں ؟


٭٭ عمرو بن علی، یحیی، محمد بن عمرو، ابو سلمہ، حضرت ابو ہریرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا کنواری لڑکی سے اس کے نفس کے بارے میں اجازت اور رضامندی حاصل کرنا چاہیے اگر وہ خاموش رہے تو یہ اس کی اجازت ہے اور اگر انکار کر دے تو اس پر کسی قسم کی زبردستی نہیں ہے۔

احرام کی حالت میں نکاح کی اجازت

عمرو بن علی، محمد بن سواء، سعید، قتادہ و یعلی بن حکیم، عکرمہ، حضرت ابن عباس رضی اللہ عنہ فرماتے ہیں کہ حضرت رسول کریم صلی اللہ علیہ و آلہ و سلم نے حضرت میمونہ بنت حارث رضی اللہ عنہا سے بحالت احرام نکاح کیا دوسری روایت میں یہ بھی ہے کہ یہ نکاح سرف(نامی جگہ) میں ہوا۔


٭٭ محمد بن منصور، سفیان، عمرو، ابی شعثاء، حضرت ابن عباس رضی اللہ عنہ فرماتے ہیں کہ حضرت رسول کریم صلی اللہ علیہ و آلہ و سلم نے حضرت میمونہ رضی اللہ عنہا سے نکاح فرمایا تو آپ صلی اللہ علیہ و آلہ و سلم اس وقت حالت احرام میں تھے۔


٭٭ عثمان بن عبد اللہ، ابراہیم بن حجاج، وہیب، ابن جریج، عطاء، حضرت ابن عباس رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے حضرت میمونہ رضی اللہ عنہا سے حالت احرام میں نکاح فرمایا انہوں نے اپنے بارے میں حضرت عباس رضی اللہ عنہ کو اختیار عنایت کیا تھا۔


٭٭ احمد بن نصر، عبید اللہ، ابن جریج، عطاء، حضرت ابن عباس رضی اللہ عنہ فرماتے ہیں کہ حضرت رسول کریم صلی اللہ علیہ و آلہ و سلم نے حضرت میمونہ رضی اللہ عنہا سے نکاح فرمایا تو آپ صلی اللہ علیہ و آلہ و سلم حالت احرام میں تھے۔


٭٭ ہارون بن عبد اللہ، معن، مالک و حارث بن مسکین، ابن قاسم، حضرت عثمان بن عفان رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا محرم نہ تو خود نکاح کرے نہ دوسرے کا نکاح کرائے اور نہ نکاح کا پیغام بھیجے۔


٭٭ ابوالاشعث، یزید، سعید، مطر و یعلی بن حکیم، نبیہ بن وہب، ابان بن عثمان، عثمان بن عفان رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا محرم نہ تو خود نکاح کرے نہ دوسرے کا نکاح کرائے اور نہ نکاح کا پیغام بھیجے۔

بوقت نکاح کونسی دعا پڑھنا مستحب ہے 

قتیبہ، عبثر، الاعمش، ابو اسحاق، ابو الاحوص، حضرت عبداللہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ہم کو ضرورت کے موقعہ پر تشھد پڑھنے کی تعلیم دی۔ ترجمہ تمام قسم کی تعریفیں خداوند قدوس کے واسطے ہیں ہم اپنے نفسوں کے شر سے اس کی مدد پناہ طلب کرتے ہیں جس کو خداوند قدوس ہدایت فرما دے اس کو کوئی گمراہ نہیں کر سکتا اور جس کو گمراہ کر دے کوئی اس کو ہدایت نہیں دے سکتا اور میں شہادت دیتا ہوں کہ خداوند قدوس کے علاوہ کوئی عبادت کے لائق نہیں ہے اور محمد (صلی اللہ علیہ و آلہ و سلم) خدا کے بندے اور رسول ہیں۔


٭٭ عمرو بن منصور، محمد بن عیسی، یحیی بن زکریا بن ابو زائداہ، داؤد ، عمرو بن سعید، سعید بن جبیر، حضرت ابن عباس رضی اللہ عنہ سے روایت ہے کہ ایک آدمی نے حضرت رسول کریم صلی اللہ علیہ و آلہ و سلم سے کوئی بات دریافت کی تو آپ صلی اللہ علیہ و آلہ و سلم نے فرمایا آخر تک۔

خطبہ میں کیا پڑھنا مکروہ ہے 

اسحاق بن منصور، عبدالرحمن، سفیان، عبدالعزیز، ثمیم بن طریہ، حضرت عدی بن حاتم رضی اللہ عنہ فرماتے ہیں کہ دو اشخاص نے رسول کریم صلی اللہ علیہ و آلہ و سلم کے سامنے خطبہ پڑھا۔ ایک شخص نے سے لے کر تک کہا۔ یعنی جس نے اللہ اور اس کے رسول کی فرما برداری کی وہ شخص ہدایت یافتہ ہو گیا اور جس نے ان کی نافرمانی کی وہ گمراہ ہو گیا۔ اس پر رسول کریم صلی اللہ علیہ و آلہ و سلم نے فرمایا تم کتنے برے خطیب ہو۔

وہ کلام جس سے نکاح درست ہو جاتا ہے 

محمد بن منصور، سفیان، ابو حازم، حضرت سہل بن سعد رضی اللہ عنہ فرماتے ہیں کہ میں لوگوں کے ساتھ بیٹھا ہوا تھا کہ ایک خاتون کھڑی ہوئی اور اس نے عرض کیا یا رسول اللہ صلی اللہ علیہ و آلہ و سلم میں نے خود کو آپ صلی اللہ علیہ و آلہ و سلم کے سپرد کر دیا ہے آپ صلی اللہ علیہ و آلہ و سلم میرے بارے میں جو مناسب خیال فرمائیں وہ کر لیں۔ یہ سن کر آپ صلی اللہ علیہ و آلہ و سلم خاموش رہے اور آپ صلی اللہ علیہ و آلہ و سلم نے کسی قسم کا کوئی جواب نہیں دیا۔ وہ خاتون دوبارہ کھڑی ہو گئی اور اس نے وہی بات عرض کی یہ سن کر ایک آدمی کھڑا ہوا اور اس نے عرض کیا یا رسول اللہ صلی اللہ علیہ و آلہ و سلم میرا اس سے نکاح کرا دیں۔ آپ صلی اللہ علیہ و آلہ و سلم نے فرمایا کیا تمہارے پاس کچھ ہے ؟ اس نے عرض کیا نہیں۔ آپ صلی اللہ علیہ و آلہ و سلم نے ارشاد فرمایا پھر تم جاؤ اور جستجو کرو چاہے وہ لوہے کی انگوٹھی ہی ہو (یعنی مہر کے لیے کچھ نہ کچھ ہونا چاہیے ) چنانچہ وہ شخص رخصت ہو گیا اور اس نے تلاش کیا پھر وہ شخص آپ صلی اللہ علیہ و آلہ و سلم کی خدمت میں آیا اور اس نے عرض کیا کہ مجھ کو کوئی چیز نہیں مل سکی یہاں تک کہ مجھ کو کوئی چیز (یعنی معمولی سے معمولی چیز بھی) حاصل نہ ہو سکی اور یہاں تک کہ لوہے کی انگوٹھی تک میسر نہیں آ سکی۔ آپ صلی اللہ علیہ و آلہ و سلم نے فرمایا کیا تم کو قرآن کریم میں سے کچھ یاد ہے ؟ اس شخص نے عرض کیا جی ہاں۔ مجھ کو قرآن کریم کی فلاں فلاں سورت یاد ہے۔ آپ صلی اللہ علیہ و آلہ و سلم نے اسی قرآن کریم کی تعلیم کے بدلہ (وہ خاتون) تمہارے نکاح میں دے دی۔ جو تم کو یاد ہے (یعنی جس قدر قرآن کریم تم کو یاد ہے میں نے اس کے عوض تمہارا نکاح کر دیا)

نکاح درست ہونے کے لیے شرط

عیسی بن حماد، لیث، یزید بن ابو حبیب، ابو الخیر، حضرت عقبہ بن عامر رضی اللہ عنہ رسول کریم صلی اللہ علیہ و آلہ و سلم سے نقل فرماتے ہیں کہ آپ صلی اللہ علیہ و آلہ و سلم نے فرمایا شرائط میں سب سے زیادہ پورا کرنے کے لائق دو شرائط ہیں جن کے ذریعہ تم لوگ شرم گاہوں کو حلال کرتے ہو۔


٭٭ عبد اللہ بن محمد بن تمیم، حجاج، ابن جریج، سعید بن ابو ایوب، یزید بن ابو حبیب، ابو الخیر، حضرت عقبہ بن عامر رضی اللہ عنہ رسول کریم صلی اللہ علیہ و آلہ و سلم سے نقل فرماتے ہیں کہ آپ صلی اللہ علیہ و آلہ و سلم نے فرمایا شرائط میں سب سے زیادہ پورا کرنے کے لائق دو شرائط ہیں جن کے ذریعہ تم لوگ شرم گاہوں کو حلال کرتے ہو۔

اس نکاح سے متعلق کہ جس سے تین طلاق دی ہوئی عورت دینے والے شخص کے واسطے حلال ہو جاتی ہے 

اسحاق بن ابراہیم، سفیان، زہری، عروہ، حضرت عائشہ صدیقہ رضی اللہ عنہا سے روایت ہے کہ حضرت رفاعہ قرظی کی اہلیہ ایک دن خدمت نبوی صلی اللہ علیہ و آلہ و سلم میں حاضر ہوئیں اور انہوں نے عرض کیا کہ (میرے شوہر) حضرت رفاعہ رضی اللہ عنہ نے مجھ کو تین طلاقیں دے دی تھیں جس کے بعد میں نے حضرت عبدالرحمن بن زبیر رضی اللہ عنہا کے ساتھ شادی کر لی۔ لیکن ان کے پاس کپڑے کے پھندہ کی طرح ہے (مطلب یہ ہے کہ ان میں عورت کا حق ادا کرنے کی طاقت نہیں ہے اور وہ عورت کے قابل نہیں ہیں ) یہ سن کر حضرت رسول کریم صلی اللہ علیہ و آلہ و سلم کو ہنسی آ گئی اور آپ صلی اللہ علیہ و آلہ و سلم نے فرمایا میرا خیال ہے کہ تم چاہتی ہو کہ تم حضرت رفاعہ رضی اللہ عنہ کے پاس پھر چلی جاؤ لیکن نہیں اس کے واسطے لازم ہے کہ تم اس کا اور وہ تمہارا مزا چکھ لے۔

جس کسی نے دوسرے کے پاس پرورش حاصل کی تو وہ اس پر حرام ہے 

عمران بن بکار، ابو الیمان، شعیب، زہری، عروہ، حضرت زینب بنت ابی سلمہ، حضرت ام سلمہ، ام حبیبہ بنت ابی سفیان رضی اللہ عنہا سے نقل فرماتی ہیں کہ انہوں نے عرض کیا یا رسول اللہ صلی اللہ علیہ و سلم! آپ صلی اللہ علیہ و آلہ و سلم میری بہن سے نکاح کر لیں۔ آپ صلی اللہ علیہ و آلہ و سلم نے ارشاد فرمایا کیا تم اس طرح سے چاہتی ہو۔ میں نے عرض کیا جی ہاں ! کیونکہ میں تنہا تو آپ صلی اللہ علیہ و آلہ و سلم کی اہلیہ نہیں ہوں جو اس طرح سے خواہش نہ کروں اور پھر اگر میری بہن میرے ساتھ کسی بھلائی میں شرکت کر لے تو یہ کسی دوسرے کی شرکت سے زیادہ بہتر ہے۔ یہ سن کر آپ صلی اللہ علیہ و آلہ و سلم نے فرمایا تمہاری بہن میرے واسطے حلال نہیں ہے اس پر میں نے عرض کیا یا رسول اللہ صلی اللہ علیہ و سلم! خدا کی قسم ہم نے سنا ہے کہ آپ صلی اللہ علیہ و آلہ و سلم درہ بنت ابی سلمہ سے شادی کرنا چاہتے ہیں۔ آپ صلی اللہ علیہ و آلہ و سلم نے فرمایا اگر انہوں نے میرے پاس پرورش نہ پائی ہوتی تو جب بھی وہ میرے واسطے حلال اور جائز نہیں تھیں کیونکہ وہ میری دودھ شریک بھتیجی ہے۔ یعنی میں نے اور ابو سلمہ نے ثوبیہ کا دودھ پیا ہے اس وجہ سے تم لوگ آئندہ اپنی بہن بیٹیاں میرے نکاح کے لیے پیش نہ کرنا۔

ماں اور بیٹی کو ایک شخص کے نکاح میں جمع کرنا حرام ہے 

وہب بن بیان، ابن وہب، یونس، ابن شہاب، عروہ بن زبیر، حضرت زینب بنت ابی سلمہ اور حضرت ام حبیبہ رضی اللہ عنہما سے نقل ہیں کہ انہوں نے عرض کیا یا رسول اللہ صلی اللہ علیہ و آلہ و سلم میرے والد کی لڑکی کو آپ صلی اللہ علیہ و آلہ و سلم اپنے نکاح میں کر لیں (یعنی ان کی بہن کو)۔ آپ صلی اللہ علیہ و آلہ و سلم نے فرمایا کیا تم اس کو پسند کرتی ہو (کہ میں اس سے نکاح کروں ؟) انہوں نے عرض کیا کہ جی ہاں۔ اس لیے کہ میں تنہا تو آپ صلی اللہ علیہ و آلہ و سلم کی بیوی نہیں ہوں (آپ صلی اللہ علیہ و آلہ و سلم کی دوسری بیویاں ہیں ) چنانچہ میری خواہش ہے کہ میرے ساتھ خیر میں کسی دوسرے کے بجائے میری بہن شریک ہو۔ آپ صلی اللہ علیہ و آلہ و سلم نے ارشاد فرمایا کہ میرے واسطے اس طرح کرنا حلال نہیں ہے۔ حضرت ام حبیبہ رضی اللہ عنہا نے عرض کیا یا رسول اللہ صلی اللہ علیہ و آلہ و سلم جی ہاں خدا کی قسم ہم نے تو یہ سنا ہے کہ آپ صلی اللہ علیہ و آلہ و سلم درہ بنت ابی سلمہ سے نکاح کا ارادہ رکھتے ہیں۔ آپ صلی اللہ علیہ و آلہ و سلم نے فرمایا کیا ام سلمہ کی لڑکی۔ حضرت ام حبیبہ رضی اللہ عنہا نے عرض کیا جی ہاں۔ آپ صلی اللہ علیہ و آلہ و سلم نے فرمایا اول تو اس نے میرے پاس پرورش پائی ہے اور خدا کی قسم اگر وہ پرورش کی ہوئی نہ ہوتی تو جب بھی میرے واسطے حلال نہیں تھی۔ اس لیے کہ ان کے والد حضرت ابو سلمہ اور میں نے حضرت ثوبیہ کا دودھ پیا ہے یعنی کہ ہم دونوں دودھ شریک بھائی ہیں۔ تم لوگ اپنی لڑکیوں اور بہنوں کو میرے نکاح کے واسطے پیش نہ کرو (آئندہ اس کا خیال رکھنا)۔



پاکی کا بیان

اللہ تعالیٰ کا ارشاد ’اے لوگو جب تم نماز پڑھنے کے لئے کھڑے ہو تو اپنا چہرہ اور ہاتھ کہنیوں تک دھو‘ کی تفسیر

قتیبہ بن سعید، سفیان، ابی زہری، ابو سلمہ، ابو ہریرہ رضی اللہ عنہ سے روایت ہے کہ جناب رسول کریم صلی اللہ علیہ و آلہ و سلم نے ارشاد فرمایا جس وقت تم میں سے کوئی شخص نیند سے بیدار ہو تو اپنا ہاتھ وضو کے پانی میں (برتن) میں نہ ڈالے جب تک کہ ہاتھ کو تین مرتبہ نہ دھو لے کیونکہ تم کو معلوم نہیں کہ (نیند کی حالت میں ) تمہارا ہاتھ کس کس جگہ پڑا (یعنی جسم کے کس کس حصہ کو نیند میں ہاتھ نے چھوا)۔

باب رات کو بیدار ہونے کے بعد مسواک کرنا

اسحاق بن ابراہیم و قتیبہ بن سعید، جریر، منصور، حذیفہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم جس وقت رات میں (نیند سے ) بیدار ہوتے تو اپنا منہ مسواک سے صاف کرتے (یعنی مسواک کرتے )۔

باب طریقہ مسواک

احمد بن عبدہ، حماد بن زید، غیلان بن جریر، ابو بردۃ، ابو موسی رضی اللہ عنہ سے روایت ہے کہ ایک روز میں حضرت جناب رسول کریم صلی اللہ علیہ و آلہ و سلم کی خدمت میں حاضر ہوا تو آپ صلی اللہ علیہ و آلہ و سلم مسواک کر رہے تھے اور مسواک کا کونا آپ صلی اللہ علیہ و آلہ و سلم کی زبان مبارک پر تھا اور آپ صلی اللہ علیہ و آلہ و سلم اس وقت عا عا کر رہے تھے یعنی اس طرح کے الفاظ کہہ کر حلق کی صفائی کر رہے تھے۔

کیا حاکم اپنی رعایا کی موجودگی میں مسواک کر سکتا ہے ؟

عمرو بن علی، یحیی، ابن سعید، قرۃ بن خالد، حمید بن حلال، ابو بردۃ، ابو موسی رضی اللہ عنہ سے روایت ہے کہ میں رسول کریم صلی اللہ علیہ و آلہ و سلم کی خدمت میں حاضر ہوا۔ اس وقت میرے ساتھ قبیلہ اشعر کے دو حضرات بھی تھے۔ ان میں سے ایک شخص میرے دائیں جانب اور دوسرا شخص میرے بائیں جانب تھا۔ دونوں نے آپ صلی اللہ علیہ و آلہ و سلم سے اپنے لئے نوکری دیئے جانے کی خواہش ظاہر کی۔ میں نے کہا کہ اس ذات کی قسم جس نے آپ صلی اللہ علیہ و آلہ و سلم کو نبی بنا کر بھیجا ہے۔ مجھ سے ان دونوں میں سے کسی نے اپنے ارادہ کا اظہار نہیں کیا اور نہ ہی مجھ کو اس بات کا علم تھا کہ یہ لوگ آپ صلی اللہ علیہ و آلہ و سلم سے نوکری مانگنا چاہتے ہیں۔ یہ سن کر آپ صلی اللہ علیہ و آلہ و سلم نے ارشاد فرمایا جو شخص نوکری کا خواہش مند ہوتا ہے ہم اس کو نوکری نہیں دیتے۔ لیکن ابو موسیٰ تم جاؤ ہم تم کو نوکری دیتے ہیں پھر آپ صلی اللہ علیہ و آلہ و سلم نے ابو موسیٰ کو یمن کا حاکم بنا کر بھیجا اور ان کو معاذ کا مددگار مقرر کیا۔

باب فضیلت مسواک

حمید بن مسعدۃ و محمد بن عبد الاعلی، یزید و ابن زریع، عبدالرحمن بن ابو عتیق عائشہ صدیقہ رضی اللہ عنہا سے روایت ہے کہ رسول کریم صلی اللہ علیہ و آلہ و سلم نے ارشاد فرمایا مسواک (کی یہ خصوصیت ہے کہ وہ) منہ کو صاف کرنے والی ہے اور اللہ تعالیٰ اس سے راضی رہتا ہے۔

کثرت کے ساتھ مسواک کرنے کی ہدایت

حمید بن مسعدۃ و عمران بن موسی، عبدالوارث، شعیب، ابن حباب، انس بن مالک رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا میں نے مسواک سے متعلق تم لوگوں کے سامنے کافی باتیں بیان کر دی ہیں (یعنی فضیلت بیان کر دی ہیں )۔

روزہ دار شخص کے لیے تیسرے پہر تک مسواک

قتیبہ بن سعید، مالک اپنے والد ابو زناد، ابو ہریرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے فرمایا اگر میں امت کے لیے دشواری نہ سمجھتا تو میں ان کو ہر نماز کے واسطے مسواک کرنے کا حکم (لازم قرار) دیتا۔

باب ہر وقت مسواک کرنا

علی بن خشرم، عیسیٰ و ابن یونس، مسعر، مقدام و ابن شریع، حضرت شریح بن حبان سے روایت ہے کہ میں نے حضرت عائشہ صدیقہ رضی اللہ عنہا سے دریافت کیا کہ جب رسول کریم صلی اللہ علیہ و آلہ و سلم مکان میں تشریف لے جاتے تو گھر میں سب سے پہلے کس کام سے شروع فرماتے ؟ حضرت عائشہ صدیقہ رضی اللہ عنہا نے فرمایا آپ صلی اللہ علیہ و آلہ و سلم مسواک سے شروعات فرماتے (یعنی سب سے پہلے مسواک کرتے )۔

پیدائشی سنتیں جیسے ختنہ وغیرہ کرنے کا بیان

حارث بن مسکین، ابن وہب، یونس، ابن شہاب، سعید بن مسیب، حضرت ابو ہریرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے اشاد فرمایا پانچ اشیاء پیدائشی سنتیں ہیں (1) ختنہ کرانا (2) ناف کے نیچے بال کاٹنا (3) مونچھوں کے بال کاٹنا (4) ناخن کاٹنا (5) بغلوں کے بال کاٹنا (مذکورہ تمام سنتیں پچھلے حضرات انبیاء سے چلی آ رہی ہیں اور ان سنتوں کو سنت ابراہیمی بھی کہا جاتا ہے )۔

ناخن کاٹنے کا بیان

محمد بن عبدالاعلی، زہری، سعید بن مسیب، حضرت ابو ہریرہ رضی اللہ عنہ سے روایت ہے کہ جناب رسول کریم صلی اللہ علیہ و آلہ و سلم نے ارشاد فرمایا کہ پانچ چیزیں پیدائشی سنتیں ہیں (1) مونچھوں کا کترنا (2) بغل کے بال صاف کرنا (3) ناخن کاٹنا (4) ناف کے نیچے کے بال صاف کرنا (5) ختنہ کرنا۔

بغل کے بال اکھاڑنے کا بیان

محمد بن عبداللہ بن یزید، سفیان، زہری، سعید بن مسیب، حضرت ابو ہریرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے فرمایا (1) ختنہ کرنا (2) ناف کے نیچے بال مونڈھنا (3) بغل کے بال اکھاڑنا (4) ناخن تراشنا (5) مونچھ کے بال کترنا پیدائشی سنتیں ہیں۔

باب ناف کے نیچے کے بال کاٹنے کا بیان

حارث بن مسکین، ابن وہب، حنظلہ بن ابو سفیان، نافع، حضرت عبداللہ ابن عمر رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا ناخن کاٹنا مونچھ کترنا اور ناف کے نیچے بال کاٹنا (ان کو مونڈھنا) پیدائشی سنت ہے۔

مونچھ کترنا

علی بن حجر، عبیدۃ بن حمید، یوسف بن صہیب، حبیب بن یسار، زید بن ارقم رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا جو شخص مونچھ کے بال نہ کاٹے وہ ہم میں سے نہیں۔ یعنی ان کا یہ عمل ہمارے طریقہ کے خلاف ہے۔

مذکورہ اشیاء کی مدت سے متعلق

قتیبہ، جعفر، ابن سلیمان، ابو عمران جونی، حضرت انس بن مالک رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ہم لوگوں کے واسطے حد اور مدت مقرر فرما دی ہے یہ کہ مونچھ کے کترنے اور ناخن کاٹنے اور ناف کے نیچے کے بال اور بغل کے بال صاف کرنے میں۔

مونچھ کے بال کترنے اور داڑھی کے چھوڑنے کا بیان

عبیدللہ بن سعید، یحیی و ابن سعید، عبیدللہ، نافع، حضرت عبداللہ ابن عمر رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا مونچھوں کو کم کرو اور ڈاڑھیوں کو چھوڑو (یعنی بڑھاؤ)۔

پیشاب پاخانہ کے لئے دور جانا

عمرو بن علی، یحیی بن سعید، ابو جعفر خطمی، عمیر بن یزید، حارث بن فضیل و عمارۃ بن خزیمۃ بن ثابت، حضرت عبدالرحمن بن ابی قراد سے روایت ہے کہ میں رسول کریم صلی اللہ علیہ و آلہ و سلم کے ساتھ قضائے حاجت کے لئے گیا رسول کریم صلی اللہ علیہ و آلہ و سلم جس وقت قضائے حاجت کے لئے جاتے تو دور چلے جاتے (اس کی وجہ یہ ہے کہ تاکہ ستر پر لوگوں کی نگاہ نہ پڑے )۔


٭٭ علی بن حجر، اسماعیل، محمد بن عمرو، ابو سلمہ، حضرت مغیرہ بن شعبہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم جس وقت قضائے حاجت کے لئے تشریف لے جاتے تو دور تشریف لے جاتے کسی سفر میں ایک دن جب آپ صلی اللہ علیہ و آلہ و سلم قضائے حاجت کے لئے تشریف لے گئے تو مجھ سے فرمایا تم میرے لئے وضو کا پانی لے کر آؤ چنانچہ میں وضو کا پانی لے کر حاضر ہوا۔ آپ صلی اللہ علیہ و آلہ و سلم نے وضو کیا اور موزوں پر مسح کیا۔

قضائے حاجت کے لیے دور نہ جانا

اسحاق بن ابراہیم، عیسیٰ بن یونس، عمیش، شقیق، حضرت حذیفہ رضی اللہ عنہ سے روایت ہے کہ میں نبی صلی اللہ علیہ و آلہ و سلم کے ساتھ جا رہا تھا۔ یہاں تک کہ آپ صلی اللہ علیہ و آلہ و سلم قوم کے کوڑے پر پہنچے۔ آپ صلی اللہ علیہ و آلہ و سلم نے کھڑے ہو کر پیشاب کیا میں آپ صلی اللہ علیہ و آلہ و سلم کے پاس سے ہٹ گیا۔ آپ صلی اللہ علیہ و آلہ و سلم نے مجھے بلایا اور میں آپ صلی اللہ علیہ و آلہ و سلم کے پیچھے کھڑا تھا۔ یہاں تک کہ آپ صلی اللہ علیہ و آلہ و سلم پیشاب سے فارغ ہو گئے پھر آپ صلی اللہ علیہ و آلہ و سلم وضو کیا اور موزوں پر مسح کیا۔

باب پاخانہ کے لئے جانے کے وقت کی دعا

اسحاق بن ابراہیم، اسماعیل، عبدالعزیز بن صہیب، حضرت انس بن مالک رضی اللہ عنہ سے روایت ہے کہ رسول کریم صلی اللہ علیہ و آلہ و سلم جب قضائے حاجت کے لئے تشریف لے جاتے تو فرماتے یا اللہ میں تجھ سے پناہ مانگتا ہوں بھوتوں اور چڑیلوں (اقسام شیطان) سے۔

قضائے حاجت کے وقت قبلہ کی جانب منہ کرنے کی ممانعت

محمد بن سلمہ و حارث بن مسکین، ابن قاسم، مالک، اسحاق بن عبداللہ بن ابو طلحہ، رافع بن اسحاق، حضرت ابو ایوب رضی اللہ عنہ سے روایت ہے کہ جس وقت وہ ملک مصر میں رہتے تھے تو اس طرح سے فرماتے کہ خدا کی قسم میری سمجھ میں نہیں آتا کہ میں ان بیت الخلاؤں کے ساتھ کیا کروں ؟ (ان کا رخ بیت اللہ کی جانب تھا) حالانکہ رسول کریم صلی اللہ علیہ و سلم نے ارشاد فرمایا جس وقت تم میں سے کوئی شخص پیشاب پاخانہ کے لئے جائے تو قبلہ کی جانب نہ تو چہرہ کرے اور نہ پشت کرے بلکہ مشرق یا مغرب کی جانب رخ کیا کرو۔

پیشاب یا پاخانہ کرنے کے وقت بیت اللہ کی جانب پشت کرنے کی ممانعت

محمد بن منصور، سفیان، زہری، عطا بن یزید، حضرت ابو ایوب انصاری رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا تم میں سے جب کوئی شخص قضائے حاجت کے لئے جائے تو چہرہ قبلہ کی جانب کر کے نہ بیٹھے بلکہ مشرق یا مغرب کی طرف کر کے بیٹھے۔

٭٭ یعقوب بن ابراہیم، غندر، معمر، ابن شہاب، عطا بن یزید، حضرت ابو ایوب انصاری، یعقوب بن ابراہیم، غندر، معمر، ابن شہاب، عطاء بن یزید، حضرت ابو ایوب انصاری رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا کہ جس وقت تمہارے میں سے کوئی شخص پیشاب، پاخانہ کرنے کے لئے جائے تو بیت اللہ کی جانب چہرہ کر کے نہ بیٹھے بلکہ مشرق یا مغرب کی جانب منہ کر کے بیٹھے 


مکانات میں پیشاب پاخانہ کے وقت بیت اللہ کی جانب چہرہ یا پشت کرنا

قتیبہ بن سعید، مالک، یحییٰ بن سعید، محمد بن یحیی بن حبان، واسع بن حبان، حضرت عبداللہ بن عمر رضی اللہ عنہ سے روایت ہے کہ (ایک روز) میں اپنے مکان کی چھت پر چڑھا تو میں نے رسول کریم صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم دو اینٹوں پر قضائے حاجت کے لئے بیٹھے ہوئے تھے اور اس وقت آپ صلی اللہ علیہ و آلہ و سلم کا چہرہ بیت المقدس کی طرف تھا۔

باب قضائے حاجت کے وقت شرم گاہ کو دائیں ہاتھ سے چھونے کی ممانعت

یحیی بن درست، ابو اسماعیل، یحیی بن ابو کثیر، عبداللہ بن ابو قتادہ، حضرت ابو قتادہ رضی اللہ عنہ سے روایت ہے کہ وہ بیان فرماتے ہیں کہ رسول کریم صلی اللہ علیہ و آلہ و سلم نے فرمایا جس وقت تم میں سے کوئی شخص پیشاب کرے تو اس کو چاہیے کہ عضو مخصوص کو دائیں ہاتھ سے نہ پکڑے (یہ حکم دائیں ہاتھ کے احترام کی وجہ سے ہے )


٭٭ ہناد بن سری، وکیع، ہشام، یحیی، ابو کثیر، عبداللہ بن ابو قتادہ، حضرت ابو قتادہ رضی اللہ عنہ سے روایت ہے کہ نبی صلی اللہ علیہ و آلہ و سلم نے ارشاد فرمایا جس وقت تم میں سے کوئی شخص پیشاب کرے تو اپنا عضو مخصوص دائیں ہاتھ سے نہ چھوئے۔

صحرا میں کھڑے ہو کر پیشاب کرنے کا بیان

مومل بن ہشام، اسماعیل، شعبۃ، سلیمان، ابو وائل، حذیفہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم ایک قوم کے کوڑا (پھینکنے کی جگہ) پر تشریف لائے تو آپ صلی اللہ علیہ و آلہ و سلم نے کھڑے ہو کر پیشاب کیا۔


٭٭ محمد بن بشار، محمد، شعبہ، منصور، ابو وائل، حضرت حذیفہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم ایک قوم کے کوڑا دان پر تشریف لائے اور آپ صلی اللہ علیہ و آلہ و سلم نے وہاں پر کھڑے ہو کر پیشاب کیا۔


٭٭ سلیمان بن عبید اللہ، بہز، شعبہ، سلیمان و منصور، ابو وائل، حضرت حذیفہ رضی اللہ عنہ سے روایت ہے کہ آنحضرت صلی اللہ علیہ و آلہ و سلم ایک قوم کے کوڑے پر تشریف لے گئے اور آپ صلی اللہ علیہ و آلہ و سلم نے کھڑے ہو کر پیشاب کیا۔ سلیمان نے اس قدر اضافہ کیا کہ آپ صلی اللہ علیہ و آلہ و سلم نے موزوں پر مسح کیا۔ لیکن منصور نے اپنی روایت میں مسح کرنے کے بارے میں تذکرہ نہیں کیا

مکان میں بیٹھ کر پیشاب کرنا

علی بن حجر، شریک، مقدام بن شریح، حضرت عائشہ صدیقہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم کے متعلق جو شخص تم لوگوں سے یہ بیان کرے کہ آپ صلی اللہ علیہ و آلہ و سلم کھڑے ہو کر پیشاب کیا کرتے تھے تو تم اس کے قول کو سچا نہ ماننا کیونکہ آپ صلی اللہ علیہ و آلہ و سلم بیٹھے بغیر پیشاب نہیں کیا کرتے تھے۔

کسی شے کی آڑ میں پیشاب کرنا

ہناد بن سری، ابو معاویہ، عمیش، زید بن وہب، حضرت عبدالرحمن بن حسنہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم ہم لوگوں کے پاس تشریف لائے اور اس وقت آپ صلی اللہ علیہ و آلہ و سلم کے ہاتھ مبارک میں ڈھال جیسی ایک شئی تھی تو آپ نے اس کو اپنے سامنے رکھا اور اس کی آڑ میں بیٹھ کر اس کی طرف پیشاب کیا۔ تو قوم کے بعض مشرکین (ایک روایت کے مطابق یہود) نے کہا کہ ان کو دیکھو کہ یہ نبی کس طریقہ سے خواتین کی طرح سے پیشاب کرتے ہیں ، جناب رسول کریم صلی اللہ علیہ و آلہ و سلم نے یہ سن کر ارشاد فرمایا کیا تم اس بات سے واقف نہیں ہو کہ جو کہ قوم بنی اسرائیل کے ایک شخص کو پہنچی اور قوم بنی اسرائیل کے لئے یہ ہدایت تھی کہ جب ان کے کپڑے پر ناپاکی لگ جاتی تھی تو ان کو وہ کپڑا ناپاکی کی جگہ سے کاٹ ڈالنے کا حکم ہوتا۔ پس ایک شخص نے ان کو ایسا کرنے اور کپڑا کاٹ ڈالنے سے منع کیا تو اس وجہ سے وہ شخص عذاب قبر میں مبتلا ہوا۔

پیشاب سے بچنے کا بیان

ہناد بن سری، وکیع، عمیش، طاؤس، حضرت عبداللہ ابن عباس رضی اللہ عنہ سے روایت ہے کہ جناب رسول کریم صلی اللہ علیہ و آلہ و سلم دو قبروں کے پاس سے گزرے اور آپ صلی اللہ علیہ و آلہ و سلم نے فرمایا ان دونوں قبروں کے مردوں کو عذاب دیا جا رہا ہے اور یہ لوگ کسی بڑی وجہ کے سبب عذاب نہیں دیئے جا رہے ہیں بلکہ ان میں سے ایک شخص پیشاب سے نہیں بچتا تھا اور دوسرا شخص چغل خوری میں مبتلا رہتا تھا۔ اس کے بعد آپ صلی اللہ علیہ و آلہ و سلم نے کھجور کی کی تازہ شاخ منگائی اور اس کو درمیان سے دو ٹکڑے کئے اور ہر ایک مردہ کی قبر پر ایک ایک شاخ گاڑ دی اور فرمایا کہ ہو سکتا ہے کہ جس وقت تک یہ دونوں شاخیں خشک نہ ہوں اس وقت تک ان دونوں شخصوں کے عذاب میں تخفیف ہو جائے۔

برتن میں پیشاب کرنا

ایوب بن محمد، حجاج، ابن جریج، حکیمۃ بنت امیمہ، حضرت امیمہ بنت حضرت رقیقہ رضی اللہ عنہا سے روایت ہے کہ رسول کریم صلی اللہ علیہ و آلہ و سلم کے لئے لکڑی کا ایک پیالہ تھا آپ صلی اللہ علیہ و آلہ و سلم اس پیالہ میں پیشاب کیا کرتے اور اس کو اپنے تخت کے نیچے رکھ لیتے۔

طشت میں پیشاب کرنا

عمرو بن علی، ازہر، ابن عون، ابراہیم، اسود، حضرت عائشہ صدیقہ رضی اللہ عنہا سے روایت ہے کہ لوگ کہتے ہیں کہ رسول کریم صلی اللہ علیہ و آلہ و سلم نے حضرت علی کو وصیت فرمائی حالانکہ آپ صلی اللہ علیہ و آلہ و سلم نے ایک طشت پیشاب کرنے کے واسطے طلب فرمایا تو آپ صلی اللہ علیہ و آلہ و سلم کا جسم مبارک دوہرا ہو گیا اور آپ صلی اللہ علیہ و آلہ و سلم کو احساس نہ ہوا پھر معلوم نہیں کہ آپ صلی اللہ علیہ و آلہ و سلم نے کس کو وصیت فرمائی۔

سوراخ میں پیشاب کرنے کی ممانعت

عبید اللہ بن سعید، معاذ بن ہشام، اپنے والد سے ، قتادہ، حضرت عبداللہ بن سرجس رضی اللہ عنہ سے روایت ہے کہ جناب رسول کریم صلی اللہ علیہ و آلہ و سلم نے ارشاد فرمایا تم لوگوں میں سے کوئی شخص کسی سوراخ میں پیشاب نہ کرے لوگوں نے کہا کہ سوراخ کے اندر پیشاب کرنا کس وجہ سے مکروہ ہوا۔ انہوں سے کہا کہ سوراخوں میں جنات رہتے ہیں۔

ٹھہرے ہوئے پانی میں پیشاب کرنے کی ممانعت کا بیان

قتیبہ، لیث، ابو زبیر، حضرت جابر رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے رکے ہوئے پانی (جو ایک جگہ ٹھہر جائے ) میں پیشاب کرنے کی ممانعت فرمائی۔

غسل خانہ میں پیشاب کرنا منع ہے 

علی بن حجر، ابن مبارک، معمر، اشعث بن عبدالملک، حسن، حضرت عبداللہ بن مغفل رضی اللہ عنہ سے روایت ہے کہ جناب رسول کریم صلی اللہ علیہ و آلہ و سلم نے ارشاد فرمایا تم میں سے کوئی شخص (کسی) غسل خانہ میں (ہرگز) پیشاب نہ کرے کیونکہ اس عمل میں اکثر وساوس پیدا ہوتے ہیں۔

پیشاب کرنے والے شخص کو سلام کرنا

محمود بن غیلان، زید بن حباب و قبیصہ، سفیان، ضحاک بن عثمان، نافع، حضرت عبداللہ ابن عمر رضی اللہ عنہ سے روایت ہے کہ ایک دن رسول کریم صلی اللہ علیہ و آلہ و سلم کے نزدیک سے ایک شخص کا گزر ہوا۔ اس وقت آپ صلی اللہ علیہ و آلہ و سلم پیشاب کر رہے تھے اس شخص نے آپ کو اسی حالت میں سلام کیا لیکن آپ صلی اللہ علیہ و آلہ و سلم نے سلام کا جواب نہ دیا (فراغت کے بعد جواب دیا)۔

وضو کرنے کے بعد سلام کا جواب دینا

محمد بن بشار، معاذ بن معاذ، سعید، قتادہ، حسن، حضین ابو ساسان، حضرت مہاجر بن قنفذ رضی اللہ عنہ سے روایت ہے کہ انہوں نے رسول کریم صلی اللہ علیہ و آلہ و سلم کو سلام کیا آپ صلی اللہ علیہ و آلہ و سلم اس وقت پیشاب کر رہے تھے۔ آپ صلی اللہ علیہ و آلہ و سلم نے ان کو سلام کا جواب نہیں دیا۔ یہاں تک کہ آپ صلی اللہ علیہ و آلہ و سلم نے (پہلے ) وضو کیا جب وضو سے فراغت ہو گئی تو ان کے سلام کا جواب دیا۔

ہڈی سے استنجا کرنے کی ممانعت

احمد بن عمرو بن سرح، ابن وہب، یونس، ابن شہاب، ابو عثمان، حضرت عبداللہ بن مسعود رضی اللہ عنہ سے روایت ہے کہ جناب رسول کریم صلی اللہ علیہ و آلہ و سلم نے ہڈی اور لید سے استنجاء کرنے کی ممانعت فرمائی ہے۔

لید سے استنجا کرنے کی ممانعت

یعقوب بن ابراہیم، یحیی یعنی ابن سعید، محمد بن عجلان، قعقاع، ابو صالح، حضرت ابو ہریرہ رضی اللہ عنہ سے روایت ہے کہ جناب رسول کریم صلی اللہ علیہ و آلہ و سلم نے ارشاد فرمایا بلاشبہ میں تم سب کے لئے باپ کے درجہ میں ہوں (تعلیم و تربیت اور خیرخواہی کے اعتبار سے ) اس وجہ سے میں تم کو یہ بات سکھاتا ہوں کہ جس وقت تمہارے میں سے کوئی شخص قضائے حاجت کے لئے جائے تو بیت اللہ کی طرف چہرہ نہ کرے اور نہ اس طرف پشت کرے اور نہ وہ دائیں ہاتھ سے استنجاء کرے اور آپ صلی اللہ علیہ و آلہ و سلم نے ہم کو تین پتھروں سے استنجاء کرنے کا حکم فرمایا نیز پرانی ہڈی اور گوبر سے استنجاء کرنے سے منع فرمایا۔

استنجا میں تین ڈھیلے سے کم ڈھیلے استعمال کرنے سے متعلق

اسحاق بن ابراہیم، ابو معاویہ، عمیش، ابراہیم، عبدالرحمن بن یزید، حضرت سلیمان رضی اللہ عنہ سے روایت ہے کہ ایک شخص نے ان سے کہا کہ تمہارے نبی صلی اللہ علیہ و آلہ و سلم نے تم کو تمام چیزوں کی تعلیم دی یہاں تک کہ پاخانہ کرنا بھی سکھلایا۔ حضرت سلیمان نے جواب دیا بلاشبہ ہم کو پاخانہ کرنا بھی سکھلایا اور آپ صلی اللہ علیہ و آلہ و سلم نے ہم لوگوں کو پاخانہ پیشاب کے وقت قبلہ کی جانب چہرہ کرنے اور دائیں ہاتھ سے استنجاء کرنے کی ممانعت فرمائی۔

دو ڈھیلوں سے استنجا کرنے کی رخصت

احمد بن سلمان، ابو نعیم، زہیر، ابو اسحاق، ابو عبیدۃ ذکرہ، عبدالرحمن بن سود، حضرت عبداللہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم پاخانہ کے لئے تشریف لے گئے اور آپ صلی اللہ علیہ و آلہ و سلم نے مجھ سے ارشاد فرمایا تم تین پتھر لے آؤ۔ (باوجود تلاش کے ) مجھ کو صرف دو پتھر ہی مل سکے تو میں گوبر کا ایک ٹکڑا ان دو پتھروں کے ساتھ لے آیا۔ رسول کریم صلی اللہ علیہ و آلہ و سلم نے وہ دو پتھر تو لے لئے اور آپ صلی اللہ علیہ و آلہ و سلم نے گوبر کا ٹکڑا پھینک دیا اور فرمایا یہ تو رکس ہے۔ (پہلے تو پاک تھا اب ناپاک ہو گیا) کیونکہ پہلے یہ (گوبر) کھانا تھا لیکن اب یہ گوبر ہو گیا۔ امام نسائی فرماتے ہیں کہ رکس سے مراد جنات کی غذا ہے۔

ایک پتھر سے استنجا کرنے کی رخصت و اجازت کا بیان

اسحاق بن ابراہیم، جریر، منصور، ہلال بن یساف، حضرت سلمہ بن قیس رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا جب کوئی شخص استنجاء کرے تو اس کو چاہیے کہ طاق ڈھیلے لے۔

صرف مٹی یا ڈھیلوں ہی سے استنجا کر لیا جائے ؟

قتیبہ، عبدالعزیز بن ابو حازم، اپنے والد سے ، مسلم بن قرط، عروہ، حضرت عائشہ صدیقہ رضی اللہ عنہا سے روایت ہے کہ رسول کریم صلی اللہ علیہ و سلم نے ارشاد فرمایا جس وقت تمہارے میں سے کوئی پیشاب پاخانہ کے لئے جائے تو اس کو چاہیے کہ وہ استنجاء کرنے کے لئے اپنے ساتھ تین پتھر (یا مٹی کے ڈھیلے ) لے جائے اس لئے کہ پہلے تین پتھر اس کو استنجاء کرنے کے لئے کافی ہیں۔

پانی سے استنجا کرنے کا حکم

اسحاق بن ابراہیم، نضر، شعبہ، عطاء بن ابو میمونہ، حضرت انس بن مالک رضی اللہ عنہ سے روایت ہے کہ جناب رسول کریم صلی اللہ علیہ و آلہ و سلم جس وقت پاخانہ کرنے جاتے تو میں اور میرا ایک ساتھی ایک لڑکا پانی کا ڈول اٹھا کر (ساتھ) چلتے۔ آپ صلی اللہ علیہ و آلہ و سلم پانی سے استنجاء کرتے۔


٭٭ قتیبہ، ابو عوانہ، قتادہ، معاذٰۃ، حضرت عائشہ صدیقہ رضی اللہ عنہا سے روایت ہے کہ انہوں نے خواتین سے کہا کہ تم اپنے اپنے شوہروں کو پانی سے استنجاء کرنے کا حکم دو کیونکہ مجھ کو اس طرح کی بات کرنے میں شرم و حیا محسوس ہوتی ہے اور رسول کریم صلی اللہ علیہ و آلہ و سلم پانی سے استنجاء کیا کرتے تھے۔

دائیں ہاتھ سے استنجا کرنے کی ممانعت

اسمعیل بن مسعود، خالد، ہشام، یحیی، عبداللہ بن ابو قتادہ، حضرت ابو قتادہ رضی اللہ عنہ سے روایت ہے کہ جناب رسول کریم صلی اللہ علیہ و آلہ و سلم نے ارشاد فرمایا جب تم میں سے کوئی شخص پانی پیے تو اس کو چاہیے کہ وہ پانی کے برتن میں سانس نہ لے اور جس وقت کوئی شخص پاخانہ کرنے جائے تو اس کو چاہیے کہ اپنے عضو مخصوص کو دائیں ہاتھ سے نہ چھوئے اور نہ دائیں ہاتھ سے اس کو صاف کرے یا سونتے۔ (جھاڑے )


٭٭ عبد اللہ بن محمد بن عبدالرحمن، عبدالوہاب، ایوب، یحیی بن ابو کثیر، ابن ابو قتادہ، حضرت قتادہ رضی اللہ عنہ سے روایت ہے کہ جناب رسول کریم صلی اللہ علیہ و آلہ و سلم نے برتن میں پھونک مارنے اور دائیں ہاتھ سے عضو مخصوص کو چھونے اور دائیں ہاتھ سے استنجاء کرنے کی (شدید) ممانعت بیان فرمائی۔


٭٭ عمرو بن علی و شعیب بن یوسف، عبدالرحمن بن مہدی، سفیان، منصور، و عمیش، ابراہیم، عبدالرحمن بن یزید، حضرت سلیمان رضی اللہ عنہ سے روایت ہے کہ مشرکین نے حضرت سلیمان سے کہا کہ ہم تمہارے صاحب یعنی رسول کریم صلی اللہ علیہ و آلہ و سلم کو دیکھتے ہیں کہ وہ تم کو (پیشاب) پاخانہ تک کرنا سکھلاتے ہیں۔ حضرت سلیمان فارسی نے کہا کہ بلاشبہ آپ صلی اللہ علیہ و آلہ و سلم نے ہم کو منع فرمایا ہے کہ ہم لوگ دائیں ہاتھ سے استنجاء کریں اور استنجاء کے وقت قبلہ کی جانب چہرہ کرنے سے منع فرمایا اور آپ صلی اللہ علیہ و آلہ و سلم نے فرمایا تم میں سے کوئی شخص تین ڈھیلوں سے کم استنجاء نہ کرے۔

استنجا کرنے کے بعد زمین پر ہاتھ رگڑنا

محمد بن عبداللہ بن مبارک مخرمی، وکیع، شریک، ابراہیم بن جریر، ابو زرعہ، حضرت ابو ہریرہ رضی اللہ عنہ سے روایت ہے کہ جناب رسول کریم صلی اللہ علیہ و آلہ و سلم نے وضو کیا پھر آپ صلی اللہ علیہ و آلہ و سلم نے جب استنجاء کیا تو اپنے ہاتھ کو زمین سے رگڑا۔


٭٭ احمد بن صباح، شعیب یعنی ابن حرب، ابان بن عبد اللہ، ابراہیم بن جریر، حضرت جریر رضی اللہ عنہ سے روایت ہے کہ میں جناب رسول کریم صلی اللہ علیہ و آلہ و سلم کے ہمراہ تھا۔ آپ صلی اللہ علیہ و آلہ و سلم بیت الخلاء تشریف لے گئے اور پاخانہ سے فارغ ہوئے اس کے بعد آپ صلی اللہ علیہ و آلہ و سلم نے ارشاد فرمایا اے جریر (رضی اللہ تعالیٰ عنہ) پانی لاؤ۔ میں (آپ صلی اللہ علیہ و آلہ و سلم کے لئے ) پانی لے گیا۔ آپ صلی اللہ علیہ و آلہ و سلم نے پانی سے استنجاء کیا اور زمین پر ہاتھ رگڑے۔

پانی میں کتنی نا پاکی گرنے سے وہ نا پاک نہیں ہوتا اس کی حد کا بیان

ہناد بن سری و حسین بن حریث، ابو اسامہ، ولید بن کثیر، محمد بن جعفر، عبداللہ بن عبداللہ بن عمر، حضرت عمر رضی اللہ عنہ سے روایت ہے کہ جناب رسول کریم صلی اللہ علیہ و سلم سے کسی نے اس پانی کے بارے میں دریافت فرمایا کہ جس پانی میں درندے اور چوپائے آتے ہیں (یعنی وہ پانی پیا کرتے ہیں اور اس پانی میں پیشاب کر جاتے ہیں ) تو آپ صلی اللہ علیہ و آلہ و سلم ارشاد فرمایا جب پانی دو قلہ ہو جائے تو پانی ناپاکی کے لائق نہیں رہتا۔


٭٭ قتیبہ، حماد، ثابت، حضرت انس رضی اللہ عنہ سے روایت ہے کہ (عہد نبوی میں ) ایک گاؤں والے نے مسجد میں پیشاب کر دیا۔ یہ دیکھ کر لوگ اس کی جانب (مارنے کے لئے ) دوڑے۔ آنحضرت صلی اللہ علیہ و آلہ و سلم نے فرمایا اس شخص کو چھوڑ دو اور تم اس کو پیشاب سے نہ روکو۔ جب وہ شخص فارغ ہو گیا تو آپ صلی اللہ علیہ و آلہ و سلم نے پانی کا ایک ڈول منگایا اور وہاں بہا دیا۔


٭٭ قتیبہ، عبیدۃ، یحیی بن سعید، حضرت انس بن مالک رضی اللہ عنہ سے روایت ہے کہ ایک دیہاتی شخص نے مسجد میں پیشاب کر دیا تو نبی کریم صلی اللہ علیہ و آلہ و سلم نے ایک ڈول پانی (لانے کے لئے ) حکم فرمایا چنانچہ ایک ڈول پانی اس جگہ بہا دیا گیا۔


٭٭ ابوسعیدخدری رضی اللہ عنہ سے روایت ہے کہ لوگوں نے عرض کیا یا رسول اللہ صلی اللہ علیہ و آلہ و سلم کیا ہم لوگ بئربضاعہ (مدینہ منورہ میں ایک کنویں کا نام) کے پانی سے وضو کر سکتے ہیں اور بئربضاعہ ایک ایسا کنواں ہے جس میں حیض کے کپڑے اور مرے ہوئے کتے اور بدبو دار اشیاء ڈالی جاتی ہیں۔ آپ صلی اللہ علیہ و آلہ و سلم نے ارشاد فرمایا کہ پاک ہے اور اس کو کوئی شئے ناپاک نہیں کرتی۔


٭٭ سوید بن نصر، عبد اللہ، یحیی بن سعید، حضرت انس رضی اللہ عنہ سے روایت ہے کہ ایک دیہاتی شخص مسجد میں داخل ہوا اور اس نے مسجد میں پیشاب کر دیا۔ رسول کریم صلی اللہ علیہ و آلہ و سلم نے اس ماحول کو دیکھ کر ارشاد فرمایا تم لوگ اس کو چھوڑ دو۔ لوگوں نے اس کو چھوڑ دیا۔ یہاں تک کہ وہ شخص پیشاب سے فارغ ہو گیا۔ اس کے بعد آپ صلی اللہ علیہ و آلہ و سلم نے ایک ڈول پانی اس جگہ بہانے کا حکم فرمایا۔


٭٭ عبدالرحمن بن ابرہیم، عمر بن عبدالواحد، اوزاعی، محمد بن ولید، زہری، عبید اللہ بن عبد اللہ، حضرت ابو ہریرہ رضی اللہ عنہ سے روایت ہے کہ ایک دیہات کا رہنے والا شخص کھڑا ہو گیا اور اس نے مسجد میں پیشاب کر دیا۔ لوگوں نے اس کو پکڑنے کا ارادہ کیا۔ جناب رسول کریم صلی اللہ علیہ و آلہ و سلم نے فرمایا اس کو چھوڑ دو اور اس نے جس جگہ پیشاب کیا ہے وہاں پر پانی کا ایک ڈول ڈال دو۔ کیونکہ تم لوگ دنیا میں سہولت اور آسانی کے واسطے بھیجے گئے ہو۔

ٹھہرے ہوئے پانی سے متعلق

اسحاق بن ابراہیم، عیسیٰ بن یونس، عوف، محمد، حضرت ابو ہریرہ رضی اللہ عنہ سے روایت ہے کہ جناب رسول کریم صلی اللہ علیہ و آلہ و سلم نے ارشاد فرمایا تم میں سے کوئی شخص ٹھہرے ہوئے پانی میں پیشاب نہ کرے کہ پھر (بعد میں ) اس پانی سے وضو (بھی) کرے۔


٭٭ یعقوب بن ابراہیم ، اسماعیل، یحیی بن عتیق ، محمد بن سیرین ، حضرت ابو ہریرہ رضی اللہ عنہ سے دوسری روایت اس طرح ہے کہ نبی صلی اللہ علیہ و آلہ و سلم نے فرمایا پھر اس پانی سے غسل کرے کیونکہ احتمال ہے کہ پھر پیشاب (ہی) ہاتھ میں آ جائے (البتہ) جو پانی بہہ رہا ہو اس میں پیشاب کرنا درست ہے کیونکہ اس میں ناپاکی نہیں ٹھہر سکتی۔

سمندری پانی کا بیان

قتیبہ، مالک ، صفوان بن سلیم ، سعید بن سلمہ ، مغیرۃ بن ابو بردۃ، حضرت ابو ہریرہ رضی اللہ عنہ سے روایت ہے کہ ایک شخص نے رسول کریم صلی اللہ علیہ و آلہ و سلم سے دریافت کیا یا رسول اللہ ہم لوگ سمندر میں سوار ہوتے ہیں اور اپنے ساتھ کچھ پانی رکھ لیتے ہیں اگر ہم لوگ اس پانی سے وضو کریں تو پیاسے رہ جائیں اس وجہ سے کیا ہم سمندر کے پانی سے وضو کر لیا کریں ؟ رسول کریم صلی اللہ علیہ و آلہ و سلم نے ارشاد فرمایا سمندری پانی پاک کرنے والا ہے اور اس کا مردہ حلال ہے۔

برف سے وضو کرنے کا بیان

علی بن حجر، جریر ، عمارۃ بن قعقاع ، ابو زرعہ بن عمرو بن جریر، حضرت ابو ہریرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم جس وقت نماز شروع فرماتے تو آپ صلی اللہ علیہ و آلہ و سلم کچھ دیر تک خاموش رہتے۔ میں نے عرض کیا یا رسول اللہ صلی اللہ علیہ و سلم میرے والدین آپ صلی اللہ علیہ و آلہ و سلم پر فدا آپ صلی اللہ علیہ و آلہ و سلم اس خاموش رہنے کے وقت کیا پڑھتے ہیں ؟ یعنی جو وقفہ تکبیر اور قرأت کے درمیان ہوتا ہے۔ آپ صلی اللہ علیہ و آلہ و سلم نے فرمایا میں اس سکتہ کے دوران یہ دعا پڑھتا ہوں یعنی اے اللہ میرے اور میرے گناہوں کے درمیان ایسا فاصلہ کر دے جیسا فاصلہ تو نے مشرق اور مغرب کے درمیان کر دیا ہے۔ اے اللہ مجھ کو گناہوں سے ایسے پاک صاف کر دے جیسے سفید کپڑا میل سے پاک صاف کر دیا جاتا ہے۔ اے اللہ مجھ کو دھو ڈال میرے گناہوں سے برف اور پانی اور اولوں سے۔

برف کے پانی سے وضو

اسحاق بن ابراہیم ، جریر ، ہشام بن عروہ ، حضرت عائشہ صدیقہ رضی اللہ عنہا سے روایت ہے کہ جناب رسول کریم صلی اللہ علیہ و آلہ و سلم فرماتے ہیں اے اللہ میرے گناہوں کو دھو ڈال برف اور اولوں کے پانی سے اور میرا دل گناہوں سے اس طرح صاف کر دے کہ جیسے تو نے صاف کیا سفید کپڑے سے میل کو۔

اولوں کے پانی سے وضو

ہارون بن عبداللہ ، معاویہ بن صالح ، حبیب ابن عبید ، جبیر بن نفیر ، حضرت عوف بن مالک رضی اللہ عنہ سے روایت ہے کہ میں نے رسول کریم صلی اللہ علیہ و آلہ و سلم سے سنا۔ آپ صلی اللہ علیہ و آلہ و سلم ایک جنازہ کی نماز ادا فرما رہے تھے کہ آپ صلی اللہ علیہ و آلہ و سلم نے دعا مانگی اس شخص پر مغفرت فرما دے اور اس پر رحم فرما اور اس کو عافیت عطا فرما اور اس کے گناہوں سے درگزر فرما دے اور اچھی طرح اس کی مہمانی فرما اور اس کی جگہ کو (قبر) کو وسیع فرما دے اور اس کے گناہوں کو دھو ڈال برف اور اولوں سے جس طریقہ سے کپڑا میل کچیل سے صاف کر دیا جاتا ہے۔

کتے کے جھوٹے کا حکم

قتبہ، مالک ، ابو زناد ، اعرج ، حضرت ابو ہریرہ رضی اللہ عنہ سے روایت ہے کہ جناب رسول کریم صلی اللہ علیہ و آلہ و سلم نے ارشاد فرمایا کہ جب کوئی کتا تمہارے کسی برتن سے پانی پی لے تو اس کو سات مرتبہ دھونا چاہیے۔


٭٭ ابراہیم بن الحسن، حجاج، ابن جریج ، زیاد بن سعد، عبدالرحمن بن زید ، حضرت ابو ہریرہ رضی اللہ عنہ سے روایت ہے کہ جناب رسول کریم صلی اللہ علیہ و آلہ و سلم نے ارشاد فرمایا تم لوگوں میں سے کسی کے برتن میں جب کتا منہ ڈال کر چپ چپ کر کے پئے تو اس برتن کو سات مرتبہ (پاک کرنے کے لئے ) دھوئے۔


٭٭ ابراہیم بن حسن ، حجاج، ابن جریج ، زیاد بن سعد ، ہلال بن اسامہ، ابو سلمہ ، ابو ہریرہ رضی اللہ عنہ ترجمہ مندرجہ بالا حدیث کی طرح ہے۔

جب کتا کسی کے برتن میں منہ ڈال کر چپ چپ کر کے پانی پی لے تو برتن میں جو کچھ ہے اس کو بہا دینا چاہئے 
علی بن حجر ، علی بن مسہر ، اعمش ، ابو رزین و ابو صالح ، حضرت ابو ہریرہ رضی اللہ عنہ سے روایت ہے کہ جناب رسول کریم صلی اللہ علیہ و آلہ و سلم نے ارشاد فرمایا جب تم میں سے کسی کے برتن میں کتا منہ ڈال کر چپ چپ کر کے پانی پی لے تو جو کچھ اس برتن میں موجود ہو وہ بہا دو اس کے بعد اس برتن کو سات مرتبہ دھو لو۔

جس برتن میں کتا منہ ڈال کر پی لے تو اس کو مٹی سے مانجھنے کے بارے میں 

محمد بن عبدالاعلیٰ ، خالد ، شعبہ، ابو تیاح ، حضرت عبداللہ بن مغفل رضی اللہ عنہ سے روایت ہے کہ جناب رسول کریم صلی اللہ علیہ و آلہ و سلم نے کتوں کے مارنے کا حکم فرمایا لیکن شکاری کتے کو بکریوں کے گلے کا محافظ کتا کہ آپ صلی اللہ علیہ و آلہ و سلم نے ایسے کتے کے پالنے کی اجازت عطا فرمائی اور آپ صلی اللہ علیہ و آلہ و سلم نے فرمایا جب کتا برتن میں منہ ڈال کر چپ چپ کر کے پانی پی لے تو اس کو سات مرتبہ دھو اور آٹھویں مرتبہ میں اس برتن کو مٹی سے مانجھ کر وضو کرو۔

بلی کے جھوٹے سے متعلق

قتیبہ ، مالک ، اسحاق بن عبداللہ بن ابو طلحہ ، حمیدۃ بنت عبید بن رفاعۃ، کبشۃ بنت کعب بن مالک سے روایت ہے کہ ابو قتادہ میرے پاس آئے پھر کوئی ایسی بات کی کہ جس کے یہ معنی تھے کہ میں نے ان کے واسطے وضو کا پانی لا کر رکھا کہ اس دوران بلی آ گئی اور وہ پینے لگی۔ ابو قتادہ نے اس بلی کے پینے کے لئے پانی کا برتن ٹیڑھا کر دیا یہاں تک کہ اس نے جی بھر کر پانی پی لیا۔ حضرت کبشہ نے کہا کہ پھر مجھ کو جو دیکھا تو میں ان کی جانب دیکھ رہی ہوں تو انہوں نے مجھ سے کہا اے میری بھتیجی! کیا تم حیرت اور تعجب کر رہی ہو؟ میں نے کہا ہاں۔ تو انہوں نے کہا کہ بلاشبہ نبی کریم صلی اللہ علیہ و آلہ و سلم نے ارشاد فرمایا بلی تو ناپاک نہیں ہے کیونکہ وہ تمہارے آس پاس گھومنے والوں میں سے ہے۔

گدھے کے جھوٹے سے متعلق

محمد بن عبداللہ بن یزید ، سفیان ، ایوب ، محمد ، حضرت انس سے روایت ہے کہ ہمارے پاس جناب نبی کریم صلی اللہ علیہ و آلہ و سلم کی طرف سے اعلان کرنے والا آیا اور اس نے بیان کیا کہ اللہ اور اس کے رسول صلی اللہ علیہ و آلہ و سلم تم کو گدھوں کا گوشت کھانے کی ممانعت فرماتے ہیں کیونکہ وہ ناپاک ہے۔

حائضہ عورت کے جھوٹے کا بیان

عمرو بن علی ، عبدالرحمن ، سفیان ، مقدام بن شریح ، حضرت عائشہ صدیقہ سے روایت ہے کہ میں ہڈی کو چوسا کرتی تھی اس کے بعد جناب رسول کریم صلی اللہ علیہ و آلہ و سلم بھی اسی جگہ اپنا منہ رکھ کر چوسا کرتے تھے کہ جہاں پر میں نے منہ رکھا تھا حالانکہ میں اس وقت حائضہ ہوتی تھی اور میں برتن میں پانی پیتی پھر جناب رسول کریم صلی اللہ علیہ و آلہ و سلم بھی اس جگہ اپنا منہ لگا کر پانی پیتے کہ جہاں میں نے منہ لگایا تھا حالانکہ میں اس وقت حیض سے ہوا کرتی تھی۔ (اس روایت سے معلوم ہوتا ہے کہ جس عورت کو حیض آ رہا ہو اس کا جھوٹا پاک ہے اور اس کے پسینے کا بھی یہی حکم ہے۔)


مرد اور عورت کے ایک ساتھ وضو کرنے کا بیان

ہارون بن عبداللہ ، معن ، مالک و الحارث بن مسکین ، ابن قاسم، مالک، نافع، حضرت عبداللہ ابن عمر سے روایت ہے کہ جناب رسول کریم صلی اللہ علیہ و آلہ و سلم کے زمانہ میں خواتین اور مرد سب ایک ساتھ ہی وضو کرتے تھے (مطلب یہ ہے کہ ایک برتن میں سے سب وضو کرتے )۔

جنبی کے غسل سے جو پانی بچ جائے اس کا حکم

قتیبہ بن سعید ، لیث ، ابن شہاب ، عروہ ، حضرت عائشہ صدیقہ سے روایت ہے کہ وہ جناب رسول کریم صلی اللہ علیہ و آلہ و سلم کے ساتھ ہی برتن میں غسل کیا کرتی تھیں۔

وضو کے لئے کس قدر پانی کافی ہے ؟

عمرو بن علی ، یحیی ، شعبہ، عبداللہ بن جبیر، حضرت انس بن مالک سے روایت ہے کہ جناب رسول کریم صلی اللہ علیہ و آلہ و سلم ایک مکوک پانی سے وضو فرماتے تھے اور آپ صلی اللہ علیہ و آلہ و سلم پانچ مکوک پانی سے غسل فرمایا کرتے تھے۔


٭٭ محمد بن بشار ، محمد ، شعبہ، حبیب ، عباد بن تمیم ، حضرت ام عمارہ سے روایت ہے کہ رسول کریم صلی اللہ علیہ و آلہ و سلم کے پاس ایک پانی کا برتن لایا گیا کہ جس میں دو تہائی مد پانی تھا شعبہ کی ایک روایت میں ہے کہ آپ صلی اللہ علیہ و آلہ و سلم نے اپنے دونوں ہاتھوں کو (پانی سے ) دھویا اور ان کو ملایا اور پھر آپ صلی اللہ علیہ و آلہ و سلم نے کانوں میں مسح فرمایا اور مجھ کو یہ بات نہیں یاد کہ آپ صلی اللہ علیہ و آلہ و سلم نے کانوں کے اوپر کی طرف مسح فرمایا (یا نہیں ؟)

وضو میں نیت کا بیان

یحیی بن حبیب بن عربی ، حماد و حارث بن مسکین ، ابن قاسم ، مالک، سلیمان بن منصور ، عبداللہ بن مبارک ، یحیی بن سعید، محمد بن ابراہیم ، علقمہ بن وقاص ، حضرت عمر سے روایت ہے کہ جناب رسول کریم صلی اللہ علیہ و آلہ و سلم نے ارشاد فرمایا اعمال کا اعتبار (دراصل) نیت پر ہے اور ہر ایک شخص کے لئے وہی ہے جس کی اس نے نیت کی ہے (یعنی کوئی برا عمل ثواب کا اہل نہیں ہے اور برے کام کرنے والے کو اجر نہ مل سکے گا) تو جس کی نیت اللہ اور اس کے رسول صلی اللہ علیہ و سلم کے لئے ہو گی وہ شخص عند اللہ اجر و ثواب کا مستحق ہے اور جس کی ہجرت دنیا کے لئے ہوئی کہ (وہ یہ نیت کرے کہ میں اس عورت کو حاصل کر لوں ) تو اس کی نیت اسی کے لئے ہے کہ جس کے لئے اس نے ہجرت کی یعنی دنیا عورت کے حاصل کرنے کی نیت سے وہ نیت اللہ اور اس کے رسول کی رضامندی کے لئے نیت شمار نہ ہو گی۔

باب برتن سے وضو کے متعلق فرمان نبوی صلی اللہ علیہ و آلہ و سلم

قتیبہ ، مالک ، اسحاق بن عبداللہ بن ابو طلحہ ، حضرت انس سے روایت ہے کہ رسول کریم صلی اللہ علیہ و آلہ و سلم کو دیکھا۔ اس روز نماز عصر ادا کرنے کا وقت ہو گیا لوگوں نے وضو کے لئے پانی تلاش کیا لیکن پانی نہ مل سکا۔ اس کے بعد رسول کریم صلی اللہ علیہ و آلہ و سلم کی خدمت میں پانی پیش کیا گیا۔ آپ صلی اللہ علیہ و آلہ و سلم نے اپنا ہاتھ مبارک اس برتن میں رکھ دیا اور لوگوں کو وضو کرنے کا حکم فرمایا تو میں نے اپنی آنکھ سے دیکھا کہ آپ صلی اللہ علیہ و آلہ و سلم کی مبارک انگلیوں سے پانی ٹپک رہا تھا یہاں تک کہ اخیر میں جو شخص تھا اس نے بھی وضو کیا۔


٭٭ اسحاق بن ابراہیم ، عبدالرزاق ، سفیان ، اعمش ، ابراہیم ، علقمہ ، حضرت عبداللہ بن مسعود سے روایت ہے کہ ہم لوگ رسول کریم صلی اللہ علیہ و آلہ و سلم کے ساتھ تھے۔ لوگوں کو پانی نہ مل سکا۔ آپ صلی اللہ علیہ و آلہ و سلم کے پاس ایک کڑھائی پانی کی پیش کی گئی۔ آپ نے اپنا ہاتھ مبارک اس کے اندر ڈال لیا۔ تو میں نے اپنی آنکھ سے دیکھا کے پانی آپ صلی اللہ علیہ و آلہ و سلم کی مبارک انگلیوں سے نکل رہا تھا اور آپ صلی اللہ علیہ و آلہ و سلم فرماتے تھے کہ تم لوگ آ جاؤ پاک پانی کے پاس اور اللہ تعالیٰ کی برکت کے پاس آ جاؤ۔ اعمش نے بیان کیا کہ مجھ سے سالم بن ابی الجعد نے بیان کیا کہ میں نے حضرت جابر سے کہا کہ تم لوگ کتنے آدمی تھے اس روز؟ انہوں نے کہا ایک ہزار پانچ سو افراد تھے۔

بوقت وضو بسم اللہ پڑھنا

اسحاق بن ابراہیم ، عبدالرزاق، معمر، ثابت و قتادہ ، حضرت انس سے روایت ہے کہ رسول کریم صلی اللہ علیہ و آلہ و سلم نے صحابہ سے وضو کا پانی طلب کیا اور فرمایا تم لوگوں میں سے کیا کسی شخص کے پاس پانی موجود ہے ؟ اس کے بعد آپ صلی اللہ علیہ و آلہ و سلم نے اپنا ہاتھ مبارک پانی میں رکھا اور فرمایا تم لوگ اللہ تعالیٰ کے نام سے وضو کرو تو میں نے یہ منظر دیکھا کہ آپ صلی اللہ علیہ و آلہ و سلم کی مبارک انگلیوں کے درمیان سے پانی نکل رہا تھا یہاں تک کہ تمام لوگوں نے وضو کیا اور کوئی شخص وضو سے باقی نہ بچا۔ ثابت نے کہا جنہوں نے اس حدیث کو نقل فرمایا ہے انس سے پوچھا کہ آپ کی رائے میں مجموعی اعتبار سے کل کتنے حضرات موجود تھے ؟ انہوں نے جواب میں فرمایا تقریباً ستر حضرات تھے۔

اگر خادم وضو کرنے والے شخص کے اعضاء پر وضو کا پانی ڈالتا جائے 

سلیمان بن داؤد و حارث بن مسکین ، ابن وہب ، مالک و یونس و عمرو بن حارث ، ابن شہاب ، عباد بن زیاد ، عروہ بن مغیرۃ ، حضرت مغیرہ سے روایت ہے کہ غزوہ تبوک میں جس وقت نبی کریم صلی اللہ علیہ و آلہ و سلم نے وضو فرمایا تو میں نے (نبی صلی اللہ علیہ و آلہ و سلم پر) پانی ڈالا۔ پھر آپ صلی اللہ علیہ و آلہ و سلم نے دونوں موزوں پر مسح فرمایا۔ امام نسائی کہتے ہیں کہ مالک نے عروہ بن مغیرہ کا ذکر نہیں کیا۔

وضو کرتے وقت اعضاء کو ایک ایک مرتبہ دھونا

محمد بن مثنی ، یحیی، سفیان، زید بن اسلم ، عطاء بن یسار ، حضرت ابن عباس سے روایت ہے کہ انہوں نے بیان فرمایا کیا میں تم کو حضور اکرم صلی اللہ علیہ و آلہ و سلم کے وضو سے خبردار نہ کروں پھر آپ نے وضو فرمایا۔

وضو میں اعضاء کو تین تین مرتبہ دھو نا

سوید بن نصر ، عبداللہ بن مبارک ، اوزاعی ، المطلب بن عبداللہ بن حنطب ، حضرت عبداللہ بن عمر سے روایت ہے کہ انہوں نے وضو کیا تو انہوں نے ہر ایک عضو کو تین تین مرتبہ دھویا اور فرمایا کہ رسول کریم صلی اللہ علیہ و آلہ و سلم اسی طرح کیا کرتے تھے یعنی عمل نبوی صلی اللہ علیہ و آلہ و سلم اسی طرح سے تھا۔

وضو کا طریقہ، دونوں ہاتھ دھونا

محمد بن ابراہیم بصری ، بشر بن مفضل ، ابن عون ، عامر شعبی ، عروہ بن مغیرۃ ، مغیرۃ و محمد بن سیرین سے روایت ہے کہ ہم لوگ رسول کریم صلی اللہ علیہ و آلہ و سلم کے ساتھ ایک سفر میں تھے آپ صلی اللہ علیہ و آلہ و سلم نے میرے پیٹ میں اپنا عصا مبارک چبھویا۔ اس کے بعد آپ صلی اللہ علیہ و آلہ و سلم مڑ گئے۔ یہاں تک کہ آپ صلی اللہ علیہ و آلہ و سلم ایک ایسی زمین پر تشریف لائے جو کہ ایسی ایسی تھی۔ آپ صلی اللہ علیہ و آلہ و سلم نے اس جگہ اونٹ بٹھلایا پھر آپ صلی اللہ علیہ و آلہ و سلم تشریف لے گئے یہاں تک کہ آپ صلی اللہ علیہ و آلہ و سلم میری نگاہ سے غائب ہو گئے اس کے بعد آپ صلی اللہ علیہ و آلہ و سلم تشریف لائے اور آپ صلی اللہ علیہ و آلہ و سلم نے مجھ سے دریافت فرمایا کیا تمہارے پاس پانی موجود ہے ؟ اس وقت میرے پاس ایک پانی مشکیزہ تھا۔ میں اس کو لے کر حاضر ہوا اور آپ صلی اللہ علیہ و آلہ و سلم پر پانی ڈالا۔ آپ صلی اللہ علیہ و آلہ و سلم نے دونوں پہونچے اور چہرہ مبارک دھویا اس کے بعد دونوں ہاتھوں کے دھونے کا قصد فرمایا لیکن آپ صلی اللہ علیہ و آلہ و سلم ایک جبہ پہنے ہوئے تھے جو کہ ملک شام کا تیار کردہ تھا کہ جس کی آستین تنگ تھی اس وجہ سے اس کی آستین اوپر نہ چڑھ سکی۔ آپ صلی اللہ علیہ و آلہ و سلم نے اپنا ہاتھ چوغہ مبارک کے نیچے سے نکال لیا اور چہرہ مبارک اور دونوں ہاتھ دھوئے اس کے بعد حضرت مغیرہ نے عمامہ اور پیشانی کا حال (مسح) بیان فرمایا۔ حضرت ابن عون فرماتے ہیں کہ مجھ کو اچھی طرح یاد نہیں ہے کہ جو بات میں چاہتا ہوں۔ پھر آپ صلی اللہ علیہ و آلہ و سلم نے موزوں پر مسح فرمایا اس کے بعد فرمایا اب تم ضرورت سے فارغ ہو جاؤ میں نے عرض کیا۔ یا رسول اللہ مجھ کو ضرورت نہیں ہے اس کے بعد ہم لوگ آئے تو اس وقت امام عبدالرحمن بن عوف تھے اور وہ اس وقت نماز فجر کی ایک رکعت ادا فرما چکے تھے۔ میں نے ارادہ کیا کہ میں حضرت عبدالرحمن کو مطلع کو دوں کہ جناب نبی کریم صلی اللہ علیہ و آلہ و سلم تشریف لا چکے ہیں لیکن آپ صلی اللہ علیہ و آلہ و سلم نے اس بات کی ممانعت فرما دی پھر جس قدر ہم لوگوں کو نماز ملی تھی اس کو پڑھا اور جس قدر نماز ہم سے قبل ادا کی جا چکی تھی اس کو سلام کے بعد مکمل فرمایا

وضو میں کتنی مرتبہ اعضاء کو دھونا چاہئے ؟

حمید بن مسعدۃ ، سفیان ، ابن حبیب ، شعبہ، نعمان بن سالم ، حضرت ابن ابی اوس سے روایت ہے کہ انہوں نے اپنے دادا سے روایت کیا کہ جناب رسول کریم صلی اللہ علیہ و آلہ و سلم نے اپنے دونوں پہونچوں پر تین مرتبہ پانی ڈالا۔

وضو میں کلی کرنا اور ناک میں پانی ڈالنا

سوید بن نصر ، عبداللہ ، معمر ، زہری ، عطاء بن یزید ، عمران بن ابان ، عثمان بن عفان ، حضرت عمران بن ابان سے روایت ہے کہ میں نے حضرت عثمان بن عفان کو دیکھا کے انہوں نے وضو کیا تو (پہلے ) انہوں نے تین مرتبہ پانی ڈال کر ان کو دھویا۔ اس کے بعد کلی کی اور ناک میں پانی دیا (یعنی ناک میں پانی ڈال کر ناک صاف کی) پھر چہرہ تین مرتبہ دھویا اس کے بعد کہنی تک اپنا دایاں ہاتھ تین مرتبہ دھویا اس کے بعد بایاں ہاتھ اسی طرح تین مرتبہ دھویا پھر سر کا مسح کیا اور پھر انہوں نے بایاں پاؤں بھی دھویا پھر فرمایا کہ میں نے جناب رسول کریم صلی اللہ علیہ و آلہ و سلم کو دیکھا کہ آپ نے اس میرے وضو جیسا وضو کیا اس کے بعد فرمایا کہ جو شخص میری طرح سے وضو کرے کہ جیسے میں نے یہ وضو کیا ہے پھر دو رکعت نماز ادا کرے اور دل میں لغو اور بیہودہ خیالات نہ لائے تو اس کے اگلے گناہ تمام کے تمام معاف ہو جائیں گے۔

دونوں ہاتھوں میں سے کون سے ہاتھ میں پانی لے کر کلی کرے ؟

احمد بن محمد بن مغیرۃ ، عثمان ، ابن سعید بن کثیر بن دینار ، شعیب ، ابن ابو حمزٰۃ ، زہری ، عطاء بن یزید ، حضرت عمران سے روایت ہے کہ حضرت عثمان نے وضو کا پانی منگوایا اور اپنے ہاتھ پر پانی ڈالا دونوں ہاتھوں کو تین مرتبہ دھویا اس کے بعد دایاں ہاتھ پانی میں ڈال کر کلی کی اور ناک صاف کی اس کے بعد آپ صلی اللہ علیہ و آلہ و سلم نے اپنا چہرہ تین مرتبہ دھویا اور کہنی تک دونوں ہاتھ تین مرتبہ دھوئے پھر سر کا مسح کیا اور ہر ایک پاؤں کو تین تین مرتبہ دھویا پھر حضرت عثمان نے کہا کہ میں نے جناب نبی کریم صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم نے اسی طرح سے وضو کیا جیسا میں نے یہ وضو کیا اور آپ صلی اللہ علیہ و آلہ و سلم نے فرمایا جو شخص میری طرح سے وضو کرے کہ میں نے جس طریقے سے وضو کیا ہے اس کے بعد وہ شخص کھڑے ہو کر خشوع و خضوع کے ساتھ نماز ادا کرے اور نماز کے دوران لغو اور بیہودہ خیالات اور وسوسے (خود سے ) نہ لائے تو اس کے اگلے اور پچھلے تمام کے تمام گناہ معاف ہو جائیں گے۔

ایک ہی مرتبہ ناک صاف کرنے کا بیان و احکام

محمد بن منصور ، سفیان ، ابو زناد ، حسین بن عیسیٰ ، معن ، مالک، ابو زناد، اعرج ، حضرت ابو ہریرہ سے روایت ہے کہ جناب رسول کریم صلی اللہ علیہ و آلہ و سلم نے ارشاد فرمایا جب تم میں سے کوئی شخص وضو کرے تو اپنی ناک میں پانی ڈالے اس کے بعد ناک صاف کرے۔ دوسری روایت میں ہے کہ تین مرتبہ ناک صاف کرے۔

وضو کرتے وقت ناک میں پانی زور سے ڈالنے کا بیان

قتیبہ بن سعید ، یحیی بن سلیم ، اسماعیل بن کثیر و اسحاق بن ابراہیم ، وکیع ، سفیان ، ابو ہاشم ، حضرت لقیط بن صبرہ سے روایت ہے کہ میں نے عرض کیا یا رسول اللہ صلی اللہ علیہ و آلہ و سلم! مجھے اچھی طرح سے وضو کرنا سکھلا دیں۔ آپ صلی اللہ علیہ و آلہ و سلم نے فرمایا تم وضو مکمل طریقہ سے کیا کرو اور ناک صاف کرنے میں زور لگایا کرو مگر یہ کہ تم روزہ دار ہو۔

ناک میں پانی ڈالنے اور صاف کرنے کا بیان

قتیبہ ، مالک ، اسحاق بن منصور، عبدالرحمن ، مالک ، ابن شہاب ، ابو ادریس ، ابو ہریرہ سے روایت ہے کہ جناب رسول کریم صلی اللہ علیہ و آلہ و سلم نے ارشاد فرمایا جو شخص وضو کرے تو ناک صاف کرے یعنی ناک سنکے اور جو شخص ڈھیلے سے استنجاء کرے تو طاق لے یعنی استنجاء طاق عدد تین پانچ سات ڈھیلے یا پتھر سے کرے۔


٭٭ قتیبہ ، حماد، منصور، ہلال بن یساف، سلمہ بن قیس، حضرت سلمہ بن قیس سے روایت ہے کہ جناب رسول کریم صلی اللہ علیہ و آلہ و سلم نے فرمایا جب تم وضو کرو تو ناک صاف کرو اور جب تم استنجاء کے لئے ڈھیلے لو تو طاق عدد استعمال کرو۔

بیدار ہونے کے بعد ناک صاف کرنے کا بیان

محمد بن زنبور المکی، ابن ابو حازم ، یزید بن عبداللہ ، محمد بن ابراہیم ، عیسیٰ بن طلحہ ، ابو ہریرہ ، حضرت ابو ہریرہ سے روایت ہے کہ جناب رسول کریم صلی اللہ علیہ و آلہ و سلم نے ارشاد فرمایا جب کوئی شخص سو کر اٹھے پھر وہ وضو کرے تو تین مرتبہ ناک صاف کرے کیونکہ شیطان رات میں ناک کی جڑ کے اندر رہتا ہے (مراد نیند کی حالت ہے چاہے رات میں سوئے یا دن میں )

کون سے ناک سنکے 

موسی بن عبدالرحمن ، حسین بن علی ، زائدۃ ، خالد بن علقمہ ، عبد خیر ، حضرت علی سے روایت ہے کہ انہوں نے وضو کے لئے پانی طلب فرمایا تو کلی کی ناک میں پانی ڈالا اور بائیں ہاتھ سے ناک صاف کیا۔ انہوں نے تین مرتبہ اسی طریقے سے کیا اور فرمایا رسول کریم صلی اللہ علیہ و آلہ و سلم کا یہی وضو ہے 

وضو میں چہرہ دھونا

قتیبہ ، ابو عوانہ ، خالد بن علقمہ ، عبد خیر سے روایت ہے کہ ہم لوگ حضرت علی بن ابی طالب کی خدمت میں حاضر ہوئے اور وہ اس وقت نماز سے فارغ ہو چکے تھے۔ انہوں نے وضو کا پانی منگوایا۔ ہم لوگوں نے کہا کہ یہ اس پانی کا کیا کریں گے یہ نماز سے تو فارغ ہو چکے ہیں (شاید) ہم لوگوں کو طریقہ وضو بتلانے کے لئے پانی منگوایا ہے بہرحال ان کے پاس ایک برتن آیا کہ جس میں پانی تھا اور ایک طشت آیا انہوں نے برتن سے اپنے ہاتھ سے پانی ڈالا اور اس کو تین مرتبہ دھویا اس کے بعد کلی کی اور تین مرتبہ ناک میں پانی ڈالا اور اسی ہاتھ سے پانی ڈالا کہ ہاتھ سے وہ پانی لے رہے تھے۔ اس کے بعد چہرہ کو تین مرتبہ دھویا اور تین مرتبہ دایاں ہاتھ دھویا اور تین ہی مرتبہ بایاں ہاتھ دھویا اور ایک مرتبہ سر کا مسح فرمایا۔ پھر دایاں پاؤں دھویا تین مرتبہ اور بایاں پاؤں بھی تین مرتبہ دھویا اور اس کے بعد انہوں نے فرمایا۔ جس شخص کو یہ خواہش ہو کہ رسول کریم صلی اللہ علیہ و آلہ و سلم کس طریقے سے وضو کرتے تھے تو اس کے واسطے یہی وضو ہے۔


٭٭ سوید بن نصر ، عبداللہ وابن مبارک ، شعبہ، مالک بن عرفطۃ ، عبد خیر سے روایت ہے کہ حضرت علی کے پاس ایک کرسی لائی گئی وہ اس پر بیٹھ گئے پھر ایک برتن منگوایا کہ جس میں پانی موجود تھا اور تین مرتبہ انہوں نے اپنے ہاتھ سے اپنا برتن جھکا کر ڈالا پھر کلی کی اور ناک میں پانی ڈالا ایک ہی چلو سے تین مرتبہ پھر تین مرتبہ انہوں نے چہرہ دھویا اور دونوں بانہیں دھوئیں۔ اس کے بعد پانی لیا اور سر کا مسح کیا اپنی پیشانی سے اپنی گدی تک پھر فرمایا کہ مجھ کو علم نہیں کہ گردن سے ہاتھ کو پھر وہ پیشانی تک لائے یا نہیں اور دونوں پاؤں دھوئے تین تین مرتبہ۔ اس کے بعد کہا کہ جس کو خواہش ہو رسول کریم صلی اللہ علیہ و آلہ و سلم کے وضو کو دیکھنے کی تو آپ کا یہی وضو تھا۔

وضو میں دونوں ہاتھ دھونے کا بیان

عمرو بن علی و حمید بن مسعدۃ ، یزید و ابن زریع ، شعبہ، مالک بن عرفطۃ، عبد خیر ، کی روایت ہے کہ ایک دن میں حضرت علی کی خدمت میں حاضر ہوا۔ انہوں نے ایک کرسی منگوائی اور اس پر تشریف فرما ہوئے اس کے بعد انہوں نے ایک برتن میں پانی طلب فرمایا اور دونوں ہاتھ دھوئے تین مرتبہ پھر کلی کی اور ناک میں پانی ڈالا ایک ہی چلو سے تین مرتبہ اور پھر چہرہ دھویا۔ تین مرتبہ اور تین تین مرتبہ دونوں ہاتھ دھوئے پھر اپنا ہاتھ برتن میں ڈال کر سر کا مسح کیا پھر دونوں پاؤں دھوئے تین تین مرتبہ۔ اس کے بعد کہا کہ جس شخص کو خواہش ہو رسول کریم صلی اللہ علیہ و آلہ و سلم کا وضو دیکھنے کی تو وہ شخص اس وضو کو دیکھ لے کہ آپ صلی اللہ علیہ و آلہ و سلم کا یہی وضو تھا۔

ترکیب وضو

ابراہیم بن حسن مقسمی، حجاج، ابن جریج ، شیبہ ، محمد بن علی ، ابو علی ، حسین بن علی سے روایت ہے کہ میرے والد حضرت علی نے مجھ سے وضو کا پانی طلب فرمایا میں نے وضو کا پانی پیش خدمت کر دیا۔ انہوں نے وضو کرنا شروع کر دیا تو انہوں نے پہلے دونوں پہونچوں کو پانی سے ہاتھ ڈالنے سے قبل دھویا۔ اس کے بعد تین مرتبہ کلی کی اور تین مرتبہ ناک صاف کی اور پھر چہرہ کو تین مرتبہ دھویا اس کے بعد دائیں ہاتھ کو اسی طریقہ سے دھویا پھر سر پر ایک ایک مرتبہ مسح فرمایا۔ پھر دائیں پاؤں کو ٹخنوں تک تین مرتبہ دھویا۔ اس کے بعد انہوں نے اسی طریقہ سے بائیں پاؤں کو دھویا۔ پھر کھڑے ہو گئے اور کہا کہ مجھے پانی دے دو۔ میں نے وہی برتن لیا کہ جس میں وضو کا پانی بچا ہوا تھا۔ انہوں نے کھڑے کھڑے اس میں سے پانی پی لیا اس پر میں نے حیرت ظاہر کی انہوں نے کہا تم حیرت میں نہ پڑو کیونکہ میں نے تمہارے والد (یعنی نانا) کو دیکھا کہ وہ بھی اس طریقہ سے کیا کرتے تھے جس طریقہ سے میں نے تم کو بتلایا اور دکھلایا اور آپ صلی اللہ علیہ و آلہ و سلم وضو کا بچا ہوا پانی کھڑے کھڑے پیا کرتے تھے۔

وضو میں ہاتھوں کو کتنی مرتبہ دھونا چاہئے ؟

قتیبہ بن سعید ، ابو حوص ، ابو اسحاق، ابی حیٰۃ سے روایت ہے کہ میں نے حضرت علی کو دیکھا کہ انہوں نے وضو کیا تو پہلے اپنے دونوں پہونچے دھوئے یہاں تک کہ انہوں نے ان کو (اچھی طرح سے ) صاف کیا۔ اس کے بعد تین مرتبہ کلی کی اور تین مرتبہ ناک میں پانی ڈالا اور چہرہ تین مرتبہ دھویا اور دونوں ہاتھ تین تین مرتبہ دھوئے پھر سر پر مسح فرمایا۔ اس کے بعد دونوں پاؤں کو ٹخنوں تک دھویا۔ پھر کھڑے ہو گئے اور وضو کا پانی کھڑے کھڑے پی لیا اس کے بعد فرمایا کہ مجھے خیال ہوا کہ میں تم لوگوں کو جناب رسول کریم صلی اللہ علیہ و آلہ و سلم کا طریقہ وضو سکھلاؤں۔

ہاتھوں کو دھونے کی حد کا بیان

محمد بن سلمہ و حارث بن مسکین، ابن قاسم ، مالک ، عمرو بن یحیی مازنی ، عبداللہ بن زید بن عاصم و اصحاب ، حضرت عمرو بن یحیی مازنی نے بیان فرمایا ہے کہ انہوں نے سنا اپنے والد یحیی بن عمارہ بن ابی حسن سے کہ انہوں نے کہا کہ عبداللہ بن زید بن عاصم سے جو کہ نبی صلی اللہ علیہ و آلہ و سلم کے صحابی ہیں اور عمرو بن یحیی کے دادا ہیں۔ انہوں نے فرمایا کہ کیا تم لوگ دکھلا سکتے ہو کہ رسول کریم صلی اللہ علیہ و آلہ و سلم کس طریقے سے وضو فرمایا کرتے تھے ؟ انہوں نے فرمایا جی ہاں تب انہوں نے وضو کا پانی طلب کیا اور اس کو اپنے ہاتھ پر ڈالا اور دونوں ہاتھوں کو دھویا دو دو مرتبہ۔ اس کے بعد کلی کی اور تین مرتبہ ناک میں پانی ڈالا پھر چہرہ دھویا تین مرتبہ اس کے بعد دو مرتبہ ہاتھوں کو دھویا کہنی تک پھر مسح کیا سر کا دونوں ہاتھوں سے اور دونوں ہاتھ پیشانی سے گدی تک لے گئے اس کے بعد ہاتھوں کو پیشانی تک لے گئے پھر دونوں پاؤں کو دھویا۔

سر پر مسح کی کیفیت کا بیان

عتبہ بن عبداللہ ، مالک و ابن انس ، عمرو بن یحیی، اپنے والد سے ، عبداللہ بن زید بن عاعم ، عمرو بن یحیی، اپنے والد ماجد سے روایت نقل کرتے ہیں کہ انہوں نے عبداللہ بن زید بن عاصم سے عرض کیا کہ آپ مجھ کو دکھلا سکتے ہیں کہ نبی صلی اللہ علیہ و آلہ و سلم کس طریقہ سے وضو کیا کرتے تھے ؟ انہوں نے جواب دیا جی ہاں اور پھر انہوں نے پانی منگوا کر دائیں ہاتھ پر ڈالا اور ہاتھ کو دو دو مرتبہ دھویا پھر تین مرتبہ کلی کی اور ناک میں پانی ڈالا پھر تین مرتبہ چہرہ دھویا پھر دو مرتبہ دونوں بازو کہنیوں تک دھوئے۔ پھر ہاتھوں سے سر کا اس طریقہ سے مسح کیا کہ دونوں ہاتھوں کو آگے کی جانب سے پیچھے کی طرف لے گئے پھر ہاتھوں کو پیچھے کی طرف سے آگے کی جانب لائے۔ پھر پیچھے سے آگے کی جانب ہاتھوں کو لائے۔ یہاں تک کہ اسی جگہ ہاتھوں کو واپس لائے کہ جس جگہ سے شروع کیا تھا پھر دونوں پاؤں کو دھویا۔

سر پر کتنی مرتبہ مسح کرنا چاہئے ؟

محمد بن منصور، سفیان، عمرو بن یحیی، عبداللہ بن زید، کہ جنہوں نے خواب میں اذان سنی تھی وہ فرماتے ہیں کے میں نے جناب رسول کریم صلی اللہ علیہ و آلہ و سلم کو وضو کرتے دیکھا آپ صلی اللہ علیہ و آلہ و سلم نے تین مرتبہ چہرہ دھویا اور دو مرتبہ ہاتھ دھوئے دو مرتبہ پاؤں دھوئے اور دو مرتبہ سر کا مسح فرمایا۔

عورت کے مسح کرنے کا بیان

حسین بن حریث، فضل بن موسی، جعید بن عبدالرحمن، عبدالملک بن مروان بن حارث بن ابو ذباب، ابو عبداللہ سالم سبلان فرماتے ہیں کہ حضرت عائشہ صدیقہ ان کی دیانت اور امانت کی بہت زیادہ قائل تھیں ایک مرتبہ حضرت عائشہ صدیقہ نے مجھ کو دکھلایا کہ رسول کریم صلی اللہ علیہ و آلہ و سلم کس طریقہ سے وضو فرماتے ہیں انہوں نے تین تین مرتبہ کلی کی اور ناک میں پانی ڈالا پھر چہرہ کو تین مرتبہ دھویا پھر دایاں ہاتھ اور پھر بایاں ہاتھ تین تین مرتبہ دھوئے پھر ہاتھ کو سر کے آگے رکھ کر پیچھے کی طرف لے گئے اور سر کا مسح ایک ہی مرتبہ کیا پھر دونوں ہاتھوں کو پہلے کانوں پر اور پھر دونوں رخساروں پر پھیرا۔ سالم کہتے ہیں کہ میں مکاتب تھا اس وجہ سے میں ان کی خدمت میں حاضر ہوا کرتا تھا اور وہ مجھ سے پردہ نہیں کیا کرتی تھیں اور وہ مجھ سے گفتگو تک فرما لیا کرتی تھیں یہاں تک کہ ایک دن میں ان کے پاس گیا اور میں نے کہا ام المومنین آپ میرے واسطے خیر و برکت کی دعا فرمائیں۔ انہوں نے دریافت فرمایا کہ کس وجہ سے ؟ میں نے کہا کہ اللہ تعالیٰ نے مجھ کو آزادی کی نعمت سے نوازا ہے اس پر وہ فرمانے لگیں کہ اللہ تعالیٰ تم کو خیر و برکت سے نوازے اور اس کے بعد سے وہ پردہ فرمانے لگیں اور اس روز کے بعد پھر کبھی میں نے ان کی زیارت نہیں کی۔

کانوں کے مسح سے متعلق

ہیثم بن ایوب طالقانی، عبدالعزیز بن محمد، زید بن اسلم، عطاء بن یسار، عبداللہ ابن عباس سے روایت ہے کہ میں نے جناب رسول کریم صلی اللہ علیہ و آلہ و سلم کو وضو فرماتے ہوئے دیکھا کہ آپ صلی اللہ علیہ و آلہ و سلم نے دونوں ہاتھوں کو پہلے دھویا۔ پھر آپ صلی اللہ علیہ و آلہ و سلم نے ایک ہی چلو سے کلی کی اور ناک میں پانی ڈالا پھر چہرہ اور ہاتھوں کو ایک ایک مرتبہ دھویا پھر ایک ایک مرتبہ سر اور کانوں کا مسح کیا۔ حضرت عبدالعزیز فرماتے ہیں کہ مجھے اس نے خبر دی کہ جس نے حضرت ابن عجلان سے سنا کہ اس روایت میں انہوں نے پاؤں دھونے کا بھی تذکرہ بیان کیا ہے۔

کانوں کا سر کے ساتھ مسح کرنا اور ان کے سر کے حکم میں شامل ہونے سے متعلق

مجاہد بن موسی، عبداللہ بن ادریس، ابن عجلان، زید بن اسلم، عطاء بن یسا ر، عبداللہ ابن عباس سے روایت ہے کہ جناب رسول کریم صلی اللہ علیہ و آلہ و سلم نے وضو کیا تو ایک چلو (پانی) لے کر اس سے کلی کی اور ناک میں پانی ڈالا پھر چلو لے کر چہرہ دھویا۔ پھر دایاں اور بایاں بازو دھویا پھر سر اور دونوں کانوں کے اندر کے حصہ کا شہادت کی انگلی سے اور باہر کے حصہ کا انگوٹھے سے مسح فرمایا پھر (ایک پانی) چلو لے کر دایاں پاؤں دھویا اور پھر اسی طرح سے (جس طرح سے دایاں پاؤں مبارک دھویا) بایاں پاؤں بھی دھویا۔


٭٭ قتیبہ و عتبہ بن عبد اللہ، مالک، زید بن اسلم، عطاء بن یسار، عبداللہ ضابحی سے روایت ہے کہ رسول کریم صلی اللہ علیہ و آلہ و سلم نے ارشاد فرمایا جس وقت کوئی مومن وضو کرتا ہے اور وہ دوران وضو کلی کرتا ہے تو اس کے چہرہ سے اس کے تمام (چھوٹے ) گناہ نکل جاتے ہیں۔ اسی طریقہ سے جب وہ ناک سنکتا ہے تو ناک سے اور چہرہ دھوتا ہے تو چہرہ سے یہاں تک کہ اس کی آنکھوں کی پلک سے ہونے والے تمام کے تمام گناہ نکل جاتے ہیں پھر جب دونوں ہاتھوں کو دھوتا ہے تو ان سے ہونے والے گناہ اور حتی کہ اس کے ناخن کے نیچے سے بھی گناہ نکل جاتے ہیں۔ اسی طریقہ سے سر کا مسح کرنے سے اور حتی کہ دونوں کانوں سے بھی (صغیرہ) گناہ نکل جاتے ہیں اور جس وقت پاؤں دھوتا ہے تو ان کے ناخنوں کے نیچے تک کے گناہ نکل جاتے ہیں پھر وہ بندہ مسجد کی جانب چل دیتا ہے اور وہ مسجد میں نوافل ادا کرنے لگتا ہے تو ان کا اجرو ثواب علیحدہ ہے یعنی اس کا مزید ثواب ملے گا۔ حضرت قتیبہ فرماتے ہیں کہ میں نے یہ روایت حضرت ضابحی سے سنی اور انہوں نے رسول کریم صلی اللہ علیہ و آلہ و سلم سے سنا۔


عمامہ پر مسح سے متعلق

حسین بن منصور، ابو معاویہ، الاعمش، حسین بن منصور، عبداللہ بن نصیر، الاعمش، الحکم، عبدالرحمن بن ابی لیلی، کعب بن عجزٰۃ، بلال سے روایت ہے کہ میں نے جناب رسول کریم صلی اللہ علیہ و آلہ و سلم کو موزوں اور عمامہ پر مسح کرنے کی حالت میں دیکھا ہے۔


٭٭ حسین بن عبدالرحمن، طلق بن غنام، زائدۃ و حفص بن غیاث، الاعمش، حکم، عبدالرحمن بن ابی لیلی، براء بن عازب سے روایت ہے کہ میں نے دیکھا کہ جناب رسول کریم صلی اللہ علیہ و آلہ و سلم اپنے موزوں پر مسح فرمایا کرتے تھے۔


٭٭ ہناد بن سری، وکیع، شعبہ، حکم، عبدالرحمن بن ابی لیلی، بلال سے روایت ہے۔ وہ فرماتے ہیں کہ میں نے جناب رسول کریم صلی اللہ علیہ و آلہ و سلم کو دیکھا آپ صلی اللہ علیہ و آلہ و سلم عمامہ اور موزوں پر مسح فرماتے تھے۔

پیشانی اور عمامے پر مسح کرنے کے متعلق

عمرو بن علی، یحیی بن سعید، سلیمان تیمی، بکر بن عبداللہ مزنی، حسن، ابن مغیرۃ بن شعبہ، مغیرۃ سے روایت ہے کہ جناب رسول کریم صلی اللہ علیہ و آلہ و سلم نے وضو فرمایا تو آپ صلی اللہ علیہ و آلہ و سلم نے پیشانی اور عمامہ پر مسح فرمایا۔


٭٭ عمرو بن علی و حمید بن مسعدۃ، یزید و ابن زریع، حمید، بکر بن عبداللہ مزنی، حمزٰۃ بن مغیرۃ بن شعبہ، حضرت مغیرہ سے روایت ہے کہ جناب رسول کریم صلی اللہ علیہ و آلہ و سلم (ایک سفر کے دوران) لوگوں (صحابہ) سے پیچھے رہ گئے میں بھی آپ صلی اللہ علیہ و آلہ و سلم کے ساتھ پیچھے رہ گیا۔ جب آپ صلی اللہ علیہ و آلہ و سلم نے اپنی حاجت سے فراغت حاصل فرمائی تو آپ صلی اللہ علیہ و آلہ و سلم نے مجھ سے دریافت فرمایا کیا تمہارے پاس پانی موجود ہے ؟ میں ایک گھڑا پانی کا لے کر آیا۔ آپ صلی اللہ علیہ و آلہ و سلم نے اپنا ہاتھ اور چہرہ دھویا پھر آستین سے ہاتھ نکالنے لگے تو وہ تنگ تھیں آپ صلی اللہ علیہ و آلہ و سلم نے اپنے مبارک چوغہ کو مونڈھے پر ڈالا اور اندر سے ہاتھ نکال لئے پھر آپ صلی اللہ علیہ و آلہ و سلم نے دونوں ہاتھ دھوئے پیشانی پر مسح فرمایا پھر عمامہ اور موزوں پر مسح فرمایا۔

عمامہ پر مسح کرنے کی کیفیت

یعقوب بن ابراہیم، ہشیم، یونس بن عبید، ابن سیرین، عمرو بن وہب ثقفی، مغیرۃ بن شعبہ سے روایت ہے کہ دو باتیں ایسی ہیں کہ جن کے بارے میں میں کسی سے دریافت نہ کروں گا۔ جو کہ میں خود رسول کریم صلی اللہ علیہ و آلہ و سلم سے دیکھ چکا ہوں۔ ہم لوگ آپ صلی اللہ علیہ و آلہ و سلم کے ہمراہ تھے۔ آپ صلی اللہ علیہ و آلہ و سلم (دوران سفر حاجت پورا کرنے کے لئے ) تشریف لے گئے۔ پھر آپ صلی اللہ علیہ و آلہ و سلم نے واپس تشریف لا کر وضو فرمایا اور پیشانی پر مسح فرمایا اور عمامہ کے دونوں کناروں اور موزوں پر مسح فرمایا (اس وجہ سے اب اس سلسلہ میں کسی دوسرے سے دریافت کرنے کی ضرورت باقی نہیں رہ گئی) دوسری بات یہ ہے کہ امام اپنی رعایا میں سے کسی شخص کی اقتداء میں نماز ادا کرے تو کیا یہ درست ہے ؟ میں نے رسول کریم صلی اللہ علیہ و آلہ و سلم کو دیکھا کہ نماز کا وقت ہو گیا لیکن آپ صلی اللہ علیہ و آلہ و سلم تشریف نہیں لائے تو صحابہ نے نماز شروع فرما دی اور لوگوں نے عبدالرحمن بن عوف کو (امامت کے لئے ) آگے بڑھایا۔ انہوں نے نماز پڑھانا شروع فرما دی۔ اسی دوران رسول کریم صلی اللہ علیہ و آلہ و سلم تشریف لے آئے اور عبدالرحمن بن عوف کی اقتداء میں جس قدر نماز باقی تھی وہ ادا فرمائی۔ پس جس وقت عبدالرحمن بن عوف نے سلام پھیرا تو آپ صلی اللہ علیہ و آلہ و سلم کی جس قدر نماز باقی تھی وہ پڑھی۔

پاؤں دھونے کے واجب ہونے کے متعلق

قتیبہ، یزید بن زریع، شعبہ، مومل بن ہشام، اسماعیل، شعبہ، محمد بن زیاد، ابو ہریرہ سے روایت ہے کہ جناب رسول کریم صلی اللہ علیہ و آلہ و سلم نے ارشاد فرمایا ہلاکت و بربادی ہے (پاؤں کی) ایڑی کی دوزخ کے عذاب سے۔


٭٭ محمود بن غیلان، وکیع، سفیان، عمرو بن علی، عبدالرحمن، سفیان، منصور، ہلال بن یساف، ابو یحیی، عبداللہ بن عمرو سے روایت ہے کہ جناب رسول کریم صلی اللہ علیہ و آلہ و سلم نے کچھ لوگوں کو دیکھا کہ جو وضو میں مشغول ہیں اور ان کی ایڑیاں خشکی کی وجہ سے چمک رہی ہیں تو آپ صلی اللہ علیہ و آلہ و سلم نے دیکھ کر ارشاد فرمایا ہلاکت ہے ایڑیوں کی دوزخ کے عذاب سے اور تم لوگ وضو کو مکمل کرو۔

وضو میں کون سے پاؤں کو پہلے دھونا چاہئے ؟

محمد بن عبدالاعلی، خالد، شعبہ، مسروق، عائشہ صدیقہ سے روایت ہے کہ جناب رسول کریم صلی اللہ علیہ و آلہ و سلم امکانی حد تک دائیں جانب سے شروع کرنے کو پسندیدہ خیال فرماتے تھے۔ پاکی حاصل کرنے میں جوتا پہننے میں اور کنگھا کرنے میں۔ (اور اس کے علاوہ دیگر کئی کاموں میں۔ جن کی تفصیل سیرت کی کتابوں میں مفصل طور پر موجود ہے )۔

دونوں پاؤں کو ہاتھوں سے دھونے سے متعلق

محمد بن بشار، محمد،شعبۃ، ابو جعفر مدنی، ابن عثمان بن حنیف یعنی عمارۃ حضرت عبدالرحمن بن ابی قراد قیسی سے روایت ہے کہ وہ جناب رسول کریم صلی اللہ علیہ و آلہ و سلم کے ساتھ ایک سفر میں تھے۔ آپ صلی اللہ علیہ و آلہ و سلم کی خدمت میں پانی پیش کیا گیا۔ آپ صلی اللہ علیہ و آلہ و سلم نے برتن جھکا کر پانی کو دونوں ہاتھوں سے ڈالا اور ایک مرتبہ دھویا پھر چہرہ اور ایک ایک بازو بھی دو مرتبہ دھوئے اور پھر دونوں ہاتھ دھوئے ایک ایک مرتبہ۔ آپ صلی اللہ علیہ و آلہ و سلم نے دونوں ہاتھوں سے دونوں پاؤں کو دھویا۔

انگلیوں کے درمیان خلال کرنے سے متعلق

اسحاق بن ابراہیم، یحیی بن سلیم، اسماعیل بن کثیر، محمد بن رافع، یحیی بن آدم، سفیان، ابو ہاشم بن لقیط، حضرت لقیط بن صبرہ فرماتے ہیں کہ جناب رسول کریم صلی اللہ علیہ و آلہ و سلم نے ارشاد فرمایا جس وقت تم لوگ وضو کرو تو وضو کو (اچھی طرح سے پورا کرو) اور تم انگلیوں کے درمیان خلال کرو (تاکہ انگلیوں کے درمیان کا خلاء خشک نہ رہ جائے )۔

کتنی مرتبہ پاؤں دھونا چاہئے 
؂محمد بن آدم، ابن ابو زائدۃ، ابو وغیرہ، ابو اسحاق، ابو حیوۃ سے روایت ہے کہ میں نے حضرت علی کو دیکھا انہوں نے وضو کیا تو دونوں ہاتھوں کو تین مرتبہ دھویا۔ اور تین مرتبہ کلی کی اور ناک میں پانی ڈالا تین مرتبہ اور منہ دھویا تین مرتبہ اور دونوں بازوں تین تین مرتبہ دھوئے اور سر کا مسح کیا اور تین تین مرتبہ دونوں پاؤں کو دھویا۔ پھر فرمایا کہ جناب رسول کریم صلی اللہ علیہ و آلہ و سلم کا یہی وضو تھا۔



رات دن کے نوافل کے متعلق احادیث

وتر پڑھنے کے حکم کا بیان

محمد بن اسماعیل بن ابراہیم، ابو نعیم، سفیان، ابو اسحاق ، عاصم بن ضمرۃ، علی رضی اللہ عنہ فرماتے ہیں کہ وتر فرض (نماز) نہیں ہے بلکہ وہ رسول اللہ صلی اللہ علیہ و سلم کی سنت مبارکہ ہے۔

سونے سے قبل وتر پڑھنے کی ترغیب کا بیان

سلیمان بن سلم و محمد بن علی بن حسن بن شقیق، نضر بن شمیل، شعبہ، ابو شمر، ابو عثمان، ابو ہریرہ رضی اللہ عنہ فرماتے ہیں کہ مجھے میرے دوست (رسول اللہ صلی اللہ علیہ و آلہ و سلم) نے تین چیزوں کی وصیت فرمائی (1) وتر پڑھنے کے بعد سونا۔ (2) ہر ماہ تین روزے رکھنا۔ اور (3) فجر کی دو سنتیں (ضرور) پڑھنا۔


٭٭ محمد بن بشار، محمد، شعبہ، عباس جریری، ابو عثمان، ابو ہریرہ رضی اللہ عنہ فرماتے ہیں کہ مجھے میرے دوست رسول اللہ صلی اللہ علیہ و آلہ و سلم نے تین چیزوں کی وصیت کی۔ رات کے پہلے حصہ میں وتر پڑھنا۔ فجر کی دو سنتیں پڑھنا اور ہر ماہ تین روزے رکھنا۔

ایک رات میں دو دفعہ وتر پڑھنے کی ممانعت کا بیان

ہناد بن سری، ملازم بن عمرو، عبداللہ بن بدر، قیس بن طلق فرماتے ہیں کہ طلق بن علی ایک مرتبہ رمضان میں ہمارے ہاں تشریف لائے تو شام تک وہیں رہے۔ رات کی نماز پڑھی اور وتر ادا کرنے کے بعد ایک مسجد میں تشریف لے گئے۔ وہاں بھی اپنے ساتھیوں کو نماز پڑھائی لیکن جب وتر پڑھنے کی باری آئی تو دوسرے شخص کو آگے کر دیا اور کہا کہ وتر پڑھاؤ کیونکہ میں نے رسول اللہ صلی اللہ علیہ و آلہ و سلم سے سنا ہے کہ ایک رات میں دو مرتبہ وتر نہیں ہوتے۔

وتر کے وقت کا بیان

محمد بن مثنی، محمد، شعبہ، ابو اسحاق ، اسود بن یزید رضی اللہ عنہ فرماتے ہیں کہ میں نے عائشہ صدیقہ رضی اللہ عنہا سے رسول اللہ صلی اللہ علیہ و آلہ و سلم کی نماز کے متعلق دریافت کیا تو انہوں نے فرمایا آپ صلی اللہ علیہ و آلہ و سلم رات کے ابتداء حصہ میں سو جاتے پھر اٹھتے اور سحری کے وقت وتر پڑھتے۔ پھر اپنے بستر پر آ جاتے اور اگر خواہش ہوتی تو زوجہ محترمہ کے پاس جاتے۔ پھر جب اذان سنتے تو فوراً اٹھ کھڑے ہوتے اور اگر غسل کرنا ہوتا تو غسل کرتے ورنہ وضو کے بعد نماز کے لیے تشریف لے جاتے 


٭٭ اسحاق بن منصور، عبدالرحمن، سفیان، ابو حصین، یحیی بن وثاب، مسروق و عائشہ صدیقہ رضی اللہ عنہا سے روایت کرتے ہیں کہ رسول اللہ صلی اللہ علیہ و آلہ و سلم نے رات کے ابتداء حصے آخری حصے اور درمیانی حصے سب وقتوں میں وتر پڑھے۔ نیز آپ صلی اللہ علیہ و آلہ و سلم کے وتر ادا کرنے کا آخری وقت سحری (کے قریب کا) وقت ہوتا تھا۔


٭٭ قتیبہ، لیث، نافع، عبداللہ ابن عمر رضی اللہ عنہ فرماتے ہیں کہ جو شخص رات کو نماز پڑھے اور آخر میں وتر پڑھنے چاہیں کیونکہ نبی صلی اللہ علیہ و آلہ و سلم (ہمیں ) یہی حکم فرمایا کرتے تھے۔

صبح سے پہلے وتر پڑھنے کا بیان

عبید اللہ بن فضالۃ بن ابراہیم، محمد و ابن مبارک، معاویہ، ابن سلام بن ابو سلام، یحیی بن ابو کثیر، ابو نضرہ عوفی، ابو سعید خدری رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم سے وتر کے متعلق پوچھا گیا تو فرمایا صبح ہونے سے قبل وتر ادا کر لیا کرو۔


٭٭ یحیی بن درست، ابو اسماعیل القناد، یحیی و ابن کثیر، ابو نضرۃ، ابو سعید رضی اللہ عنہ رسول اللہ صلی اللہ علیہ و آلہ و سلم سے نقل کرتے ہیں کہ (رسول اللہ صلی اللہ علیہ و آلہ و سلم نے ارشاد) فرمایا وتر فجر سے قبل پڑھ لیا کرو۔

فجر کی اذان کے بعد وتر پڑھنا

یحیی بن حکیم، ابن ابو عدی، شعبہ، ابراہیم بن محمد بن منتشر، اپنے والد سے نقل کرتے ہیں کہ وہ ایک مرتبہ عمرو بن شرجیل کی مسجد میں تھے کہ جماعت کے لیے اقامت ہوئی تو لوگ ان کا انتظار کرنے لگے۔ جب وہ آئے تو کہنے لگے میں وتر پڑھ رہا تھا۔ اس کے علاوہ فرمایا کہ ایک مرتبہ عبداللہ سے پوچھا گیا کہ کیا فجر کی اذان کے بعد وتر پڑھنا جائز ہے ؟ فرمایا ہاں ! بلکہ اقامت کے بعد بھی جائز ہے۔ پھر رسول اللہ صلی اللہ علیہ و آلہ و سلم سے نقل کیا کہ ایک مرتبہ نبی صلی اللہ علیہ و آلہ و سلم فجر کی نماز کے وقت اٹھ نہ سکے یہاں تک کہ سورج طلوع ہو گیا۔ پھر آپ صلی اللہ علیہ و آلہ و سلم نے نماز ادا فرمائی۔

سواری پر وتر پڑھنے کا بیان

عبید اللہ بن سعید، یحیی بن سعید، عبید اللہ بن اخنس، نافع، عبداللہ ابن عمر رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم سواری پر وتر نماز پڑھ لیا کرتے تھے۔


٭٭ ابراہیم بن یعقوب، عبداللہ بن محمد بن علی، زہیر، حسن بن حر، نافع، عبداللہ ابن عمر سے مروی ہے کہ وہ اپنے اونٹ پر وتر پڑھتے اور فرماتے کہ رسول اللہ صلی اللہ علیہ و آلہ و سلم بھی اسی طرح (وتر پڑھا) کیا کرتے تھے۔


٭٭ قتیبہ، مالک، ابو بکر بن عمر بن عبدالرحمن بن عبداللہ بن عمر بن خطاب، سعید بن یسار، عبداللہ ابن عمر رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم اونٹ پر (سوار ہو کر) وتر پڑھ لیا کرتے تھے۔

رکعات وتر کا بیان

محمد بن یحیی بن عبد اللہ، وہب بن جریر، شعبۃ، ابو التیاح، ابو مجلزرضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے ارشاد فرمایا وتر رات کے آخری حصے میں ایک رکعت ہے۔


٭٭ محمد بن بشار، یحیی ومحمد، شعبۃ، قتادہ، ابو مجلز، ابن عمر رضی اللہ عنہ مذکورہ سند سے بھی وہی حدیث منقول ہے۔ کہ نبی صلی اللہ علیہ و سلم نے فرمایا وتر رات کے آخری حصے میں ایک رکعت ہے 


٭٭ حسن بن محمد، عفان، ہمام، قتادہ، عبداللہ بن شقیق، عبداللہ ابن عمر رضی اللہ عنہ فرماتے ہیں کہ ایک اعرابی نے رسول اللہ صلی اللہ علیہ و آلہ و سلم سے رات کی نماز کے متعلق پوچھا تو ارشاد فرمایا دو دو رکعت اور وتر رات کے آخری حصے میں (صرف) ایک رکعت ہی ہے۔

ایک رکعت وتر پڑھنے کے طریقہ کا بیان

ربیع بن سلیمان، حجاج بن ابراہیم، ابن وہب، عمرو بن حارث، عبدالرحمن بن قاسم، عبداللہ بن عمر رضی اللہ عنہ رسول اللہ صلی اللہ علیہ و آلہ و سلم سے روایت کرتے ہیں کہ رات کی نماز دو دو رکعت ہے اور اگر تم نماز ختم کرنے کا ارادہ کرو تو ایک رکعت وتر پڑھ لیا کرو۔ اس طرح وہ سب رکعات وتر (طاق) بن جائیں گی۔


٭٭ قتیبہ، خالد بن زیاد، نافع، عبداللہ ابن عمر رضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے ارشاد فرمایا رات کی نماز دو دو رکعت ہیں اور وتر ایک رکعت ہے۔


٭٭ محمد بن سلمہ و حارث بن مسکین، ابن قاسم، مالک، نافع و عبداللہ بن دینار، عبداللہ بن عمر رضی اللہ عنہ فرماتے ہیں کہ ایک شخص نے رسول اللہ صلی اللہ علیہ و آلہ و سلم سے پوچھا کہ رات کی نماز کس طرح پڑھی جائے ؟ آپ صلی اللہ علیہ و آلہ و سلم نے ارشاد فرمایا رات کی نماز دو دو رکعت ہے لیکن اگر کسی کو فجر طلوع ہو جانے (صبح ہو جانے ) کا اندیشہ ہو تو ایک رکعت پڑھ کر پوری نماز کو وتر (طاق) کر لے۔


٭٭ عبید اللہ بن فضالۃ بن ابراہیم، محمدیعنی ابن مبارک، معاویہ، ابن سلام، یحیی بن ابو کثیر، ابو سلمہ بن عبدالرحمن و نافع، عبداللہ ابن عمر رضی اللہ عنہ رسول اللہ صلی اللہ علیہ و آلہ و سلم سے نقل کرتے ہیں کہ فرمایا رات کی نماز دو دو رکعت ہے لیکن اگر صبح ہو جانے کا اندیشہ ہو تو ایک رکعت پڑھ لیا کرو۔ (تاکہ باقی نماز طاق ہو جائے )


٭٭ اسحاق بن منصور، عبدالرحمن، مالک، زہری، عروہ، عائشہ صدیقہ رضی اللہ عنہا فرماتی ہیں کہ رسول اللہ صلی اللہ علیہ و آلہ و سلم رات کو گیارہ رکعت پڑھتے اور ان میں سے ایک وتر کی رکعت ہوتی۔ پھر آپ صلی اللہ علیہ و آلہ و سلم دائیں کروٹ آرام فرمایا کرتے۔

تین رکعات وتر پڑھنے کے طریقہ کا بیان

محمد بن سلمہ و حارث بن مسکین، ابن قاسم، مالک، سعید بن ابو سعید مقبری، ابو سلمہ بن عبدالرحمن رضی اللہ عنہ کہتے ہیں کہ انہوں نے عائشہ صدیقہ رضی اللہ عنہا سے آنحضرت صلی اللہ علیہ و آلہ و سلم کی رمضان کی نماز کے متعلق دریافت کیا گیا تو فرمایا رسول اللہ صلی اللہ علیہ و آلہ و سلم رمضان یا اس کے علاوہ گیارہ رکعت سے زائد نہیں پڑھتے تھے۔ پہلے چار رکعات پڑھتے اور ان کی خوبی اور طوالت سے متعلق کچھ نہ پوچھو۔ پھر چار رکعت پڑھتے اور ان کی حسن اور طوالت کے متعلق بھی مت پوچھو۔ پھر آپ صلی اللہ علیہ و آلہ و سلم تین رکعت پڑھتے۔ (تین وتر کی) پھر عائشہ صدیقہ رضی اللہ عنہا فرماتی ہیں کہ میں نے ایک دفعہ رسول اللہ صلی اللہ علیہ و آلہ و سلم سے پوچھا کہ کیا آپ صلی اللہ علیہ و آلہ و سلم وتر پڑھنے سے پہلے سوتے ہیں ؟ فرمایا عائشہ صدیقہ رضی اللہ عنھا! میری آنکھیں تو سوتی ہیں مگر میرا دل نہیں سوتا۔



راہ الہی میں وقف سے متعلقہ احادیث

مسجد کے واسطے وقف سے متعلق

عمران بن بکار بن راشد، خطاب بن عثمان، عیسیٰ بن یونس، ابیہ ، ابو اسحاق، حضرت سلمہ بن عبدالرحمن سے روایت ہے کہ جس وقت لوگوں نے حضرت عثمان رضی اللہ عنہ کو قید خانہ میں ڈال دیا تو وہ اوپر چڑھ گئے اور انہوں نے لوگوں کو مخاطب کر کے فرمایا اے لوگو! میں تم سے خداوند قدوس کا واسطہ دے کر معلوم کرنا چاہتا ہوں کہ کیا تم لوگوں میں سے کوئی ایسا شخص ہے جس نے کہ پہاڑ کے حرکت میں آنے پر حضرت رسول کریم صلی اللہ علیہ و آلہ و سلم کو ٹھوکر مارتے ہوئے اور یہ فرماتے ہوئے سنا کہ اے پہاڑ! تو اسی جگہ ٹھہر جا۔ تیرے اوپر ایک نبی صدیق اور دو شہید کے علاوہ کوئی نہیں ہے۔ اس وقت میں بھی آپ صلی اللہ علیہ و آلہ و سلم کے ساتھ تھا۔ اس پر کچھ لوگوں نے ان آیت کریمہ کی تصدیق کی۔ انہوں نے فرمایا میں خداوند قدوس کا واسطہ دے کر معلوم کرنا چاہتا ہوں کہ کیا کوئی اس قسم کا شخص آج ہے جس نے کہ بیعت رضوان پر حضرت رسول کریم صلی اللہ علیہ و آلہ و سلم کو ارشاد فرماتے ہوئے سنا ہو کہ یہ اللہ کا ہاتھ ہے اور یہ حضرت عثمان کا ہاتھ ہے اس پر کچھ لوگوں نے حضرت عثمان کے فرمان کی تائید کی اور اس کی تصدیق کی پھر انہوں نے فرمایا میں خداوند قدوس کا واسطہ دے کر معلوم کرنا چاہتا ہوں کہ کیا کوئی شخص ایسا موجود ہے کہ جس نے غزوہ تبوک کے موقعہ پر حضرت رسول کریم صلی اللہ علیہ و آلہ و سلم کو یہ فرماتے ہوئے سنا ہو کہ کون ہے کہ جو قبول ہونے والا مال صدقہ میں دیتا ہے ؟ اس بات پر میں نے اپنے ذاتی مال سے آدھے لشکر کو آراستہ کیا اس پر بھی لوگوں نے ان کی تصدیق کی۔ انہوں نے پھر فرمایا میں خدا کا واسطے دے کر معلوم کرتا ہوں کہ کہ کیا کوئی ایسا شخص بھی ہے کہ جو اس مسجد میں جنت کے مکان کے بدلہ توسیع کرتا ہے اس بات پر میں نے اپنے ذاتی مال سے وہ زمین خریدی۔ اس بات پر لوگوں نے ان کی تصدیق کی۔ انہوں نے پھر فرمایا میں خداوند قدوس کا واسطہ دے کر دریافت کرتا ہوں کیا کوئی اس قسم کا شخص موجود ہے جس نے کہ بئر رومہ کے کنویں کی فروخت کا مشاہدہ کیا ہو جس کو میں نے اپنے ذاتی مال سے خرید کر مسافروں کے واسطے وقف کر دیا تھا اس بات پر بھی کچھ لوگوں نے ان کی بات کی تصدیق کی۔


٭٭ محمد بن وہب، محمد بن سملہ ، ابو عبدالرحیم، زید بن ابو انیسہ، ابو اسحاق، ابو عبدالرحمن، اس حدیث کا مضمون سابقہ حدیث کے مطابق ہے۔



وصیتوں سے متعلقہ احادیث

وصیت کرنے میں دیر کرنا مکروہ ہے 

احمد بن حرب، محمد بن فضیل، عمارہ، ابو زرعہ، حضرت ابو ہریرہ رضی اللہ عنہ فرماتے ہیں کہ ایک شخص خدمت نبوی صلی اللہ علیہ و آلہ و سلم میں حاضر ہوا اور اس نے دریافت کیا یا رسول اللہ صلی اللہ علیہ و سلم! کون سے صدقہ کا ثواب زیادہ ہے ؟ آپ صلی اللہ علیہ و آلہ و سلم نے فرمایا اس حالت میں خیرات دینا کہ تم تندرست ہو اور مال دولت کا لالچ تمہارے دل میں ہو اور تم غربت اور فاقہ سے ڈرتے ہو اور تم زندگی کی توقع رکھتے ہو یہ نہیں کہ جان کے حلق میں آنے کا انتظار کرتے رہو اور اس وقت تم کہنے لگو اس قدر فلاں کا حصہ ہے اور اس قدر فلاں کا۔


٭٭ ہناد بن سری، ابو معاویہ، اعمش، ابراہیم، حارث بن سوید، حضرت عبداللہ رضی اللہ عنہ فرماتے ہیں کہ حضرت رسول کریم صلی اللہ علیہ و آلہ و سلم نے فرمایا تم لوگوں میں سے کون شخص ایسا ہے کہ جس کو اپنے وارث کی دولت اپنے مال دولت سے زیادہ پسندیدہ ہے ؟ لوگوں نے عرض کیا یا رسول اللہ صلی اللہ علیہ و آلہ و سلم! اس قسم کا کوئی شخص نہیں ہے ہر آدمی کے نزدیک اس کا اپنا مال اس کے وارث کے مال دولت سے زیادہ محبوب ہے اس بات پر حضرت رسول کریم صلی اللہ علیہ و آلہ و سلم نے ارشاد فرمایا تو پھر تم یہ بات جان لو کہ تمہارے میں سے کوئی شخص اس قسم کا نہیں ہے کہ جس کے نزدیک اس کے وارث کی دولت اس کی اپنی دولت سے زیادہ محبوب نہ ہو۔ اس وجہ سے تمہاری دولت وہ ہے جو کہ تم نے خیرات کر دیا اور جو تم نے چھوڑ دیا وہ تو تمہارے ورثہ کی ملکیت ہے۔


٭٭ عمرو بن علی، یحیی، شعبہ، قتادہ، حضرت مطرف اپنے والد ماجد سے نقل فرماتے ہیں حضرت رسول کریم صلی اللہ علیہ و آلہ و سلم نے یہ آیت کریمہ تلاوت فرمائی یعنی یہ فخر تم لوگوں کو غفلت میں ڈرائے رکھتا ہے یہاں تک کہ تم لوگ قبرستان میں پہنچ جاتے ہو اور ارشاد فرمایا۔ انسان کہتا ہے کہ میری دولت ہے یہ میری دولت ہے حالانکہ درحقیقت تمہاری دولت تو وہی ہے جو کہ تم نے کھا کر (یا استعمال کر کے ) ختم اور فنا کر دیا پہن کر پرانا کر دیا اور صدقہ ادا کر کے آخرت کے واسطے بھیج دیا۔



٭٭ محمد بن بشار، محمد، شعبہ، ابو اسحاق، حضرت ابو حبیبہ طائی فرماتے ہیں کہ ایک آدمی نے مرنے کے وقت کچھ دولت راہ خدا میں صدقہ کرنے کی وصیت کی تو حضرت ابو درداء رضی اللہ عنہ سے اس مسئلہ کے بارے میں دریافت کیا۔ انہوں نے بیان فرمایا کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص مرنے کے وقت غلام آزاد کرتا ہے یا صدقہ ادا کرتا ہے تو اس شخص کی مثال اس شخص جیسی ہے جو کہ خوب اچھی طرح پیٹ بھرنے کے بعد ہدیہ دیتا ہے۔


٭٭ قتیبہ بن سعید، فضیل، عبید اللہ، نافع، حضرت ابن عمر رضی اللہ عنہ فرماتے ہیں کہ حضرت رسول کریم صلی اللہ علیہ و آلہ و سلم نے ارشاد فرمایا کسی مسلمان کے واسطے یہ جائز نہیں ہے کہ اسے کسی چیز کے بارے میں وصیت کرنا ہو اور وہ رات اس حالت میں گزر جائے کہ وصیت اس کے پاس لکھی ہوئی نہ ہو۔


٭٭ محمد بن سلبمہ، ابن قاسم، مالک، نافع، ابن عمر رضی اللہ عنہ اس حدیث کا مضمون سابق کے مطابق ہے۔


٭٭ محمد بن خاتم بن نعیم، حبان، عبد اللہ، ابن عون، نایع، ابن عمر رضی اللہ عنہ اس حدیث کا مضمون بھی سابق کے مطابق ہے۔


٭٭ یونس بن عبدالاعلی، ابن وہب، یونس، اب شہاب، سالم، حضرت عبداللہ بن عمر رضی اللہ عنہ فرماتے ہیں کہ جس وقت میں نے حضرت رسول کریم صلی اللہ علیہ و آلہ و سلم کی وصیت کے بارے میں ارشاد گرامی سنا ہے تو اس وقت سے میری وصیت میرے پاس موجود رہتی ہے۔


٭٭ احمد بن یحیی، وزیر بن سلیمان، ابن وہب، یونس و عمرو بن حارث، ابن شہاب، سالم بن عبد اللہ، حضرت ابن عمر رضی اللہ عنہ فرماتے ہیں کہ حضرت رسول کریم صلی اللہ علیہ و آلہ و سلم نے ارشاد فرمایا کسی مسلمان کے واسطے جائز نہیں ہے کہ اس کو کسی چیز میں وصیت کرنی ہو اور تین رات اس حالت میں گزر جائیں کہ اس کی وصیت اس کے پاس موجود نہ ہو۔

کیا رسول کریم صلی اللہ علیہ و آلہ و سلم نے وصیت فرمائی تھی؟

اسمعیل بن مسعود، خالد بن حارث، مالک بن مغول، حضرت طلحہ رضی اللہ عنہ فرماتے ہیں کہ میں نے ابن ابی اوفی سے دریافت کیا کہ کیا رسول کریم صلی اللہ علیہ و آلہ و سلم نے وصیت فرمائی تھی؟ فرمایا نہیں۔ میں نے عرض کیا تو پھر مسلمانوں پر یہ وصیت کس طریقہ سے فرض ہوئی؟ ارشاد فرمایا آپ صلی اللہ علیہ و آلہ و سلم نے کتاب اللہ کی وصیت فرمائی تھی۔


٭٭ محمد بن رافع، یحیی بن آدم، مفضل، اعمش، محمد بن علاء، احمد بن حرب، ابو معاویۃ، اعمس، شقیق، مسروق، حضرت عائشہ صدیقہ رضی اللہ عنہا فرماتی ہیں کہ حضرت رسول کریم صلی اللہ علیہ و آلہ و سلم نے نہ تو کوئی دینار چھوڑا نہ درہم نہ بکری اور نہ اونٹ نیز آپ صلی اللہ علیہ و آلہ و سلم نے کوئی وصیت نہیں فرمائی۔


٭٭ محمد بن رافع، مصعب، داد، اعمش، شقیق، مسروق، حضرت عائشہ صدیقہ رضی اللہ عنہا فرماتی ہیں کہ حضرت رسول کریم صلی اللہ علیہ و آلہ و سلم نے نہ تو کوئی دینار چھوڑا نہ درہم نہ بکری اور نہ اونٹ نیز آپ صلی اللہ علیہ و آلہ و سلم نے کوئی وصیت نہیں فرمائی۔


٭٭ جعفر بن محمد بن ہذیل و احمد بن یوسف، عاصم بن یوسف، حسن بن عیاش، اعمش، ابراہیم، اسود، حضرت عائشہ صدیقہ رضی اللہ عنہا فرماتی ہیں کہ حضرت رسول کریم صلی اللہ علیہ و آلہ و سلم نے نہ تو کوئی دینار چھوڑا نہ درہم نہ بکری اور نہ اونٹ نیز آپ صلی اللہ علیہ و آلہ و سلم نے کوئی وصیت نہیں فرمائی۔


٭٭ عمرو بن علی، ازہر، ابن عون، ابراہیم، اسود، حضرت عائشہ صدیقہ رضی اللہ عنہا فرماتی ہیں کہ لوگ کہتے ہیں کہ رسول کریم صلی اللہ علیہ و آلہ و سلم نے حضرت علی رضی اللہ عنہ کو اپنا وصی بنایا حالانکہ آپ صلی اللہ علیہ و آلہ و سلم کی اس وقت یہ حالت تھی کہ آپ صلی اللہ علیہ و آلہ و سلم نے پیشاب کرنے کے لیے ایک طباق منگایا پھر آپ صلی اللہ علیہ و آلہ و سلم کے اعضاء ڈھیلے پڑ گئے۔ اس وجہ سے میں اس سے واقف نہیں کہ آپ صلی اللہ علیہ و آلہ و سلم نے کس کو وصیت کی۔


٭٭ احمد بن سلیمان، عارم، حماد بن زید، ابن عون، ابراہیم، اسود، حضرت عائشہ صدیقہ رضی اللہ عنہا فرماتی ہیں کہ حضرت رسول کریم صلی اللہ علیہ و آلہ و سلم کی وفات ہو گئی تو آپ صلی اللہ علیہ و آلہ و سلم کے پاس میرے علاوہ کوئی موجود نہیں تھا۔ آپ صلی اللہ علیہ و آلہ و سلم نے اس وقت ایک طشت منگایا تھا۔

ایک تہائی مال کی وصیت

عمرو بن عثمان بن سعید، سفیان، زہری، حضرت عامر بن سعد رضی اللہ عنہ اپنے والد ماجد سے نقل کرتے ہیں انہوں نے بیان فرمایا جس وقت ایک مرتبہ میں سخت بیمار ہو گیا اور میں اپنے مرنے کے قریب پہنچ گیا تو حضرت رسول کریم صلی اللہ علیہ و آلہ و سلم میری مزاج پرسی کے واسطے تشریف لائے میں نے عرض کیا یا رسول اللہ صلی اللہ علیہ و آلہ و سلم! میرے پاس بہت زیادہ دولت ہے اور میری وارث میری ایک لڑکی ہے۔ کیا میں اپنی دولت کے دو تہائی حصہ کو اس کو خیرات کر دوں۔ آپ صلی اللہ علیہ و آلہ و سلم نے فرمایا نہیں۔ میں نے عرض کیا کیا آدھی دولت صدقہ کر دوں ؟ آپ صلی اللہ علیہ و آلہ و سلم نے فرمایا نہیں۔ میں نے عرض کیا تہائی مال۔ آپ صلی اللہ علیہ و آلہ و سلم نے فرمایا ایک تہائی مال تم (صدقہ کر دو) یہ بھی زیادہ ہے اس وجہ سے کہ تمہارا اپنے ورثہ کو غنی (یعنی ان کو فقر و فاقہ سے بے پرواہ خوش حال) چھوڑنا ان کو تنگ دست اور محتاج چھوڑنے سے بہتر ہے کہ وہ لوگوں کے سامنے ہاتھ پھیلاتے پھیریں۔


٭٭ عمرو بن منصور و احمد بن سلیمان، ابو نعیم، سفیان، حضرت سعد ابراہیم فرماتے ہیں کہ رسول کریم صلی اللہ علیہ و آلہ و سلم مکہ معظمہ میں میری عیادت کرنے کے واسطے تشریف لائے تو میں نے عرض کیا یا رسول اللہ صلی اللہ علیہ و سلم! کیا میں اپنی تمام کی تمام دولت خیرات کر دوں ؟ آپ صلی اللہ علیہ و آلہ و سلم نے فرمایا نہیں۔ میں نے عرض کیا آدھی دولت آپ صلی اللہ علیہ و آلہ و سلم نے فرمایا نہیں۔ میں نے عرض کیا تہائی دولت۔ آپ صلی اللہ علیہ و آلہ و سلم نے فرمایا تم ایک تہائی دولت (کی وصیت) کر دو لیکن ایک تہائی بھی زیادہ ہے۔ اس لیے کہ تم اپنے وارثوں کو دولت مند (خوشحال) چھوڑ دو اس سے کہیں بہتر ہے۔ کہ تم ان کو محتاج چھوڑ دو وہ لوگوں کے ہاتھ دیکھتے رہیں (یعنی محتاج اور دست نگر رہیں )۔


٭٭ عمرو بن علی، عبدالرحمن، سفیان، سعد بن ابراہیم، عامر بن سعد، حضرت سعد رضی اللہ عنہ فرماتے ہیں کہ رسول کریم صلی اللہ علیہ و آلہ و سلم میری عیادت کے واسطے مکہ معظمہ تشریف لائے۔ میں یہ نہیں چاہتا کہ میں اس جگہ انتقال کروں کہ جہاں میں نے ہجرت کی تھی۔ آپ صلی اللہ علیہ و آلہ و سلم نے فرمایا خداوند قدوس حضرت سعد بن عفراء پر رحم فرمائے ان کی صرف ایک ہی لڑکی تھی۔ انہوں نے عرض کیا یا رسول اللہ صلی اللہ علیہ و آلہ و سلم! میں اپنے تمام کے تمام مال کی وصیت کرتا ہوں۔ آپ صلی اللہ علیہ و آلہ و سلم نے فرمایا نہیں۔ میں نے عرض کیا آدھا مال۔ آپ صلی اللہ علیہ و آلہ و سلم نے فرمایا نہیں۔ میں نے عرض کیا ایک تہائی مال کی۔ آپ صلی اللہ علیہ و آلہ و سلم نے فرمایا ایک تہائی مال کی وصیت کر دو حالانکہ یہ بھی زیادہ ہے اس وجہ سے کہ تم اپنے وارثوں کو غنی چھوڑ دو یہ اس سے بہتر ہے کہ تم ان کو محتاج چھوڑ دو اور وہ لوگوں کے دست نگر (یعنی ان کے محتاج) بنے رہیں۔


٭٭ احمد بن سلیمان، ابو نعیم، مسعر، سعد بن ابراہیم، آل سعد، اس حدیث کا مضمون سابق کے مطابق ہے۔




قسموں اور نذروں سے متعلق احادیث مبارکہ

اس نذر سے متعلق کہ جس میں رضاء الہی کا قصد نہ کیا جائے 

محمد بن عبدالاعلی، خالد، ابن جریج، سلیمان الاحول، طاؤس، حضرت ابن عباس سے روایت ہے کہ ایک دن رسول کریم صلی اللہ علیہ و آلہ و سلم کا ایک شخص کے پاس سے گزرنا ہوا وہ شخص (کہ جس کے پاس سے آپ صلی اللہ علیہ و آلہ و سلم کا گزر ہوا) ایک دوسرے شخص کو رسی میں باندھ کر کھینچ رہا تھا۔ چنانچہ آپ صلی اللہ علیہ و آلہ و سلم اس شخص کے پاس تشریف لے گئے اور آپ صلی اللہ علیہ و آلہ و سلم نے اس کو (یعنی رسی کو) کاٹ دیا کہ جس سے وہ شخص دوسرے کو کھینچ رہا تھا۔ اس شخص نے عرض کیا یا رسول اللہ! اس شخص نے اس طریقہ سے نذر مانی تھی۔


٭٭ یوسف بن سعید، حجاج، ابن جریج، سلیمان الاحول، طاؤس، حضرت ابن عباس سے روایت ہے کہ رسول کریم صلی اللہ علیہ و آلہ و سلم نے ایک شخص کو خانہ کعبہ کا طواف کرتے ہوئے دیکھا اور دیکھا کہ اس کو دوسرا شخص کھینچ رہا تھا اونٹ کی نکیل سے باندھ کر تو رسول کریم صلی اللہ علیہ و آلہ و سلم نے اس کو اپنے مبارک ہاتھوں سے کاٹ دیا اور حکم فرمایا کہ تم اس کا ہاتھ پکڑ کر کھینچ لو اور حضرت ابن جریج کی دوسری روایت میں ہے کہ حضرت ابن عباس سے روایت ہے کہ ایک دن رسول کریم صلی اللہ علیہ و آلہ و سلم اس آدمی کے پاس سے گزرے اور وہ شخص خانہ کعبہ کا طواف کر رہا تھا اور ایک شخص نے اس کے ہاتھ باندھ دیئے تھے دوسرے شخص کے ساتھ اور جس شے سے ہاتھ باندھے تھے وہ تسمہ یا ڈورا تھا یا کوئی اور چیز تھی پھر رسول کریم صلی اللہ علیہ و آلہ و سلم نے اپنے مبارک ہاتھ سے اس کو کاٹ ڈالا اور اس کو کھینچنے والے شخص سے فرمایا کہ تم اس کا ہاتھ پکڑ کر کھینچ لو۔


اس شے کی نذر ماننا جو کہ ملکیت میں نہ ہو

محمد بن منصور، سفیان، ایوب، ابو قلابہ، ان کے چچا، حضرت عمران بن حصین سے روایت ہے کہ رسول کریم صلی اللہ علیہ و آلہ و سلم نے فرمایا جائز نہیں نذر کرنا اللہ کی نافرمانی اور گناہ کی چیز میں اور اس چیز میں بھی نذر جائز نہیں ہے کہ جس کا انسان مالک نہیں۔


٭٭ اسحاق بن منصور، ابو المغیرۃ، اوزاعی، یحیی، ابو قلابۃ، حضرت ثابت بن ضحاک سے روایت ہے کہ رسول کریم صلی اللہ علیہ و آلہ و سلم نے فرمایا جو شخص اسلام کے علاوہ کسی ملت کی قسم کھائے اور وہ شخص اپنی قسم میں جھوٹا ہو جائے تو وہ ایسا شخص ہے کہ جیسا اس نے اپنے کو کہا اور جس شخص نے خود کو کسی شے سے ہلاک کیا تو اس شخص کو اس شے کے ساتھ کہ جس شے (یعنی آلہ وغیرہ سے ) اس نے خود کو ہلاک کیا تھا تو قیامت کے دن تک اس طرح عذاب دیا جاتا رہے گا اور جس چیز کا انسان مالک نہیں ہے اس کی نذر نہیں ہوتی۔

جو شخص خانہ کعبہ کے لیے پیدل جانے سے متعلق نذر کرے 

یوسف بن سعید، حجاج، ابن جریج، سعید بن ابی ایوب، یزید بن ابی حبیب، ابو الخیر، حضرت عقبہ بن عامر سے روایت ہے کہ میری بہن نے نذر مانی کہ میں خانہ کعبہ تک پیدل چل کر جاؤں گی اور مجھ کو حکم کیا کہ تم یہ مسئلہ رسول کریم صلی اللہ علیہ و آلہ و سلم سے پوچھو۔ چنانچہ میں نے اس (اپنی بہن) کے واسطے رسول کریم صلی اللہ علیہ و آلہ و سلم سے مسئلہ دریافت کیا۔ آپ صلی اللہ علیہ و آلہ و سلم نے فرمایا اس کو چاہیے کہ (جہاں تک ہو سکے وہ) پیدل چلے اور باقی سوار ہو کر چلے۔

اگر کوئی عورت ننگے پاؤں ننگے سر چل کر حج پر جانے کی قسم کھائے 

عمرو بن علی ومحمد بن مثنی، یحیی بن سعید، یحیی بن سعید، عبید اللہ بن زحر، عبداللہ بن مالک،ضرت عقبہ بن عامر سے روایت ہے کہ انہوں نے اپنی بہن کے لیے (نبی کریم صلی اللہ علیہ و آلہ و سلم سے ) مسئلہ دریافت کیا کہ اس نے نذر مانی ہے ننگے پاؤں اور ننگے سر چلنے کی۔ آپ صلی اللہ علیہ و آلہ و سلم نے فرمایا تم اپنی بہن سے کہہ دو کہ وہ اپنا دوپٹہ اوڑھ لے اور سوار ہو کر جائے اور تین دن کے روزے رکھے۔

اس شخص سے متعلق کہ جس نے روزے رکھنے کی نذر مان لی پھر وہ شخص فوت ہو گیا اور روزے نے رکھ سکا

بشر بن خالد عسکری، محمد بن جعفر،شعبۃ، سلیمان، مسلم البطین، سعید بن جبیر، حضرت ابن عباس سے روایت ہے کہ ایک خاتون دریا میں سوار ہوئی تھی اور اس نے ایک ماہ کے روزے رکھنے کی نذر مانی تھی کہ وہ مر گئی روزے رکھنے سے قبل ہی۔ پھر اس کی بہن خدمت نبوی صلی اللہ علیہ و آلہ و سلم میں حاضر ہوئی اور اس نے عرض کیا اس کا حال۔ اس پر آپ صلی اللہ علیہ و آلہ و سلم نے حکم فرمایا۔ (جو کہ اوپر مذکور ہے )

اس شخص سے متعلق کہ جس کی وفات ہو جائے اور اس کے ذمہ نذر ہو

علی بن حجر و حارث بن مسکین، سفیان، زہری، عبید اللہ بن عبد اللہ، حضرت ابن عباس سے روایت ہے کہ سعد بن عبادہ نے رسول اللہ صلی اللہ علیہ و آلہ و سلم سے اپنی والدہ کی نذر کے متعلق دریافت کیا کہ جسے پورا کرنے سے پہلے ہی ان کی والدہ کی وفات ہو گئی تھی تو آپ صلی اللہ علیہ و آلہ و سلم نے فرمایا تم اپنی والدہ کی طرف سے نذر پوری کرو۔


٭٭ ترجمہ گزشتہ حدیث میں گزر چکا۔


٭٭ ترجمہ حدیث سابق میں گزر چکا۔

اگر کوئی شخص منت پوری کرنے سے پہلے مسلمان ہو جائے تو کیا کرے ؟

اسحاق بن موسی، سفیان، ایوب، نافع، حضرت ابن عمر سے روایت ہے کہ حضرت عمر نے نذر مانی تھی تمام رات مسجد حرام میں اعتکاف کرنے کی تو رسول کریم صلی اللہ علیہ و آلہ و سلم سے دریافت کیا گیا یہ مسئلہ آپ صلی اللہ علیہ و آلہ و سلم نے حکم ارشاد فرمایا ان کو اعتکاف کرنے کا۔


٭٭ محمد بن عبداللہ بن یزید، سفیان، ایوب بن نافع، حضرت ابن عمر سے روایت ہے کہ حضرت عمر نے دور جاہلیت میں ایک روز کے اعتکاف کی نیت فرمائی تھی پھر رسول کریم صلی اللہ علیہ و آلہ و سلم سے یہ مسئلہ دریافت کیا پھر رسول کریم صلی اللہ علیہ و آلہ و سلم نے ان کو اس جگہ اعتکاف کرنے کا حکم فرمایا۔


٭٭ اس سند سے بھی سابقہ حدیث کی مانند منقول ہے۔


٭٭ یونس بن عبدالاعلیٰ، ابن وہب، یونس، ابن شہاب، عبداللہ بن کعب، حضرت کعب بن مالک اپنے والد سے روایت کرتے ہیں کہ ان کی جس وقت توبہ قبول ہوئی تو انہوں نے رسول کریم صلی اللہ علیہ و آلہ و سلم سے عرض کیا یا رسول اللہ! میں اپنے مال دولت سے علیحدہ ہوں اور میں اس کو صدقہ کر دیتا ہوں تاکہ میں اس کو خدا اور اس کے رسول صلی اللہ علیہ و آلہ و سلم کی جانب صدقہ و خیرات کروں۔ آپ صلی اللہ علیہ و آلہ و سلم نے فرمایا تم اپنے مال میں سے رکھ لو تاکہ اس سے تمہارا کام چل جائے اور تم کو آرام حاصل ہو سکے۔

اگر کوئی اپنے مال و دولت کو نذر کے طور پر ہدیہ کرے تو اس کا کیا حکم ہے ؟

سلیمان بن داؤد، ابن وہب، یونس، ابن شہاب، عبدالرحمن بن کعب بن مالک، حضرت عبداللہ بن کعب سے روایت ہے کہ میں نے حضرت کعب بن مالک سے سنا جس وقت انہوں نے اپنے پیچھے رہ جانے کی حالت بیان کی یعنی اس زمانہ کا حال کہ جس زمانہ میں رسول کریم صلی اللہ علیہ و آلہ و سلم غزوہ تبوک میں تشریف لے گئے تھے۔ حضرت کعب بن مالک نقل فرماتے ہیں کہ جس وقت میں آپ صلی اللہ علیہ و آلہ و سلم کے سامنے بیٹھ گیا تو میں نے عرض کیا یا رسول اللہ! میری توبہ میں یہ بات بھی شامل ہے کہ میں اپنے مال و دولت سے علیحدہ ہو جاؤں اور میں اس کو صدقہ کر دوں اور اس کو میں خدا اور اس کے رسول صلی اللہ علیہ و آلہ و سلم کے واسطے بھیجوں۔ آپ صلی اللہ علیہ و آلہ و سلم نے فرمایا تم اپنے نزدیک کچھ مال و دولت رکھ لو یہ بات تمہارے واسطے بہتر ہے۔ وہ نقل کرتے ہیں کہ میں نے عرض کیا میں نے اپنے واسطے وہ حصہ رکھ لیا ہے جو کہ خیبر میں ہے (مختصرا)


٭٭ یوسف بن سعید، حجاج بن محمد، لیث بن سعد، عقیل، ابن شہاب، عبدالرحمن بن عبداللہ بن کعب بن مالک فرماتے ہیں کہ حضرت کعب بن مالک سے سنا جس وقت انہوں نے اپنے پیچھے رہ جانے کی حالت بیان کی یعنی اس زمانہ کا حال کہ جس زمانہ میں رسول کریم صلی اللہ علیہ و آلہ و سلم غزوہ تبوک میں تشریف لے گئے تھے۔ حضرت کعب بن مالک نقل فرماتے ہیں کہ جس وقت میں آپ صلی اللہ علیہ و آلہ و سلم کے سامنے بیٹھ گیا تو میں نے عرض کیا یا رسول اللہ! میری توبہ میں یہ بات بھی شامل ہے کہ میں اپنے مال و دولت سے علیحدہ ہو جاؤں اور میں اس کو صدقہ کر دوں اور اس کو میں خدا اور اس کے رسول صلی اللہ علیہ و آلہ و سلم کے واسطے بھیجوں۔ آپ صلی اللہ علیہ و آلہ و سلم نے فرمایا تم اپنے نزدیک کچھ مال ودولت رکھ لو یہ بات تمہارے واسطے بہتر ہے۔ وہ نقل کرتے ہیں کہ میں نے عرض کیا میں نے اپنے واسطے وہ حصہ رکھ لیا ہے جو کہ خیبر میں ہے (مختصرا)


٭٭ محمد بن معدان بن عیسیٰ، حسن بن اعین، معقل، زہری، عبدالرحمن بن عبداللہ بن کعب، ان کے چچا حضرت عبید اللہ بن کعب سے روایت ہے کہ میں نے اپنے والد حضرت کعب بن مالک سے سنا۔ وہ نقل فرماتے تھے کہ میں نے جناب نبی کریم صلی اللہ علیہ و آلہ و سلم سے عرض کیا یا رسول اللہ! خدا بزرگ و برتر نے مجھ کو سچ کی برکت سے (آفت سے ) نجات عطا فرمائی اور میری توبہ میں یہ بات بھی ہے کہ میں اپنے مال و دولت سے صدقہ و خیرات علیحدہ کروں (یعنی راہ خدا میں خرچ کروں ) خدا اور اس کے رسول صلی اللہ علیہ و آلہ و سلم کے واسطے۔ پھر آپ صلی اللہ علیہ و آلہ و سلم نے ارشاد فرمایا تم اس میں سے کچھ مال رکھ لو اپنے واسطے یہ بات بہتر ہے تمہارے حق میں وہ کہتے تھے کہ میں نے عرض کیا رکھ لیا ہے اپنے واسطے وہ حصہ جو کہ خیبر میں ہے۔

مال نذر کرتے وقت اس میں زمین بھی داخل ہے یا نہیں ؟

حارث بن مسکین، ابن قاسم، مالک،ثور بن زید، ابو الغیث مولی ابن مطیع، حضرت ابو ہریرہ سے روایت ہے کہ ہم لوگ رسول کریم صلی اللہ علیہ و آلہ و سلم کے ساتھ تھے کہ خیبر والے سال میں ہم کو وہاں پر لوٹ حاصل نہ ہوئی یعنی سامان اور کپڑے ہمارے ہاتھ نہ آئے تو ایک شخص نے غلام دیا جس کا نام رفاعہ بن زید تھا اور وہ شخص قبیلہ ضبیب سے تھا اس نے ایک حبشی غلام دیا اس غلام کو مرغم کہا جاتا تھا پھر وہاں سے رسول کریم صلی اللہ علیہ و آلہ و سلم وادی القری کی جانب متوجہ ہوئے جس وقت ہم لوگ وادی القری پہنچے تو اچانک اس غلام کے بے خبری میں ایک تیر آ کر لگا اور اس تیر نے اس غلام کو ختم کر دیا اور اس غلام کے وہ تیر ایسی حالت میں لگا کہ جس وقت کہ وہ غلام (مد عم) رسول کریم صلی اللہ علیہ و آلہ و سلم کا سامان اتار رہا تھا۔ لوگ عرض کرنے لگے کہ تم کو جنت مبارک ہو یہ سن کر آنحضرت صلی اللہ علیہ و آلہ و سلم نے ارشاد فرمایا ہرگز یہ بات نہیں ہوئی یعنی جنت کا مل جانا خیر ہے۔ اس پروردگار کی قسم! کہ جس کے ہاتھ میں میری جان ہے وہ کملی (چادر) جو اس نے لی تھی خیبر والے دن لوٹ اور مال غنیمت میں سے جب کہ مال تقسیم نہیں ہوا تھا (یعنی تقسیم سے قبل جو چیز اس نے لی تھی) اس کی وجہ سے اس پر دوزخ کی آگ شعلے مارے گی اور اس پر آگ برسے گی جب لوگوں نے یہ بات آنحضرت صلی اللہ علیہ و آلہ و سلم سے سنی تو اس وقت ایک شخص چمڑے کی ایک یا دو دوالین (تسمے ) لے کر حاضر ہوا اس پر آپ صلی اللہ علیہ و آلہ و سلم نے فرمایا چمڑے کی جو ایک یا دو دوالین ہیں وہ آگ ہیں۔

انشاء اللہ کہنے سے متعلق

یونس بن عبدالاعلیٰ، ابن وہب، عمرو بن حارث، کثیر بن فرقد، نافع، حضرت عبداللہ بن عمر سے روایت ہے کہ رسول کریم صلی اللہ علیہ و آلہ و سلم نے ارشاد فرمایا قسم کھا کر جو شخص انشاء اللہ کہہ دے تو اس شخص نے استثناء کر لیا یعنی قسم میں سے نکال لیا اب اس کو اختیار ہے کہ وہ شخص اپنی قسم پوری کرے یا نہ کرے۔


٭٭ محمد بن منصور، سفیان، ایوب، نافع، حضرت ابن عمر سے روایت ہے کہ آپ صلی اللہ علیہ و آلہ و سلم نے ارشاد فرمایا جو شخص کسی شے پر قسم کھائے اور اس کے بعد وہ شخص انشاءاللہ کہے تو اس شخص کو اختیار ہے چاہے وہ شخص وہ بات پوری کرے یا نہ کرے۔

اگر کوئی شخص قسم کھائے اور دوسرا شخص اس کے واسطے انشاء اللہ کہے تو دوسرے شخص کا انشاء اللہ کہنا اس کے واسطے کیسا ہے ؟

عمران بن بکار، علی بن عیاش،شعیب، ابو زناد، حضرت عبدالرحمن بن اعرج حضرت ابو ہریرہ سے سن کر روایت کرتے ہیں کہ حضرت ابو ہریرہ نے فرمایا کہ رسول کریم صلی اللہ علیہ و آلہ و سلم نے فرمایا تھا کہ ایک دن حضرت سلیمان بن داؤد نے کہا تھا میں ایک ہی رات میں اپنی نو کی نو بیویوں کے پاس جاؤں گا (یعنی میں اپنی تمام کی تمام بیویوں سے ایک ہی رات میں ہم بستری کروں گا) ہر ایک بیوی سے ولادت ہو گی ایک سوار (یعنی مجاہد) کی جو کہ راہ خدا میں جہاد کرے گا۔ یہ سن کر ان کے ساتھ والے شخص نے کہا کہ اس بات کے واسطے انہوں نے انشاءاللہ نہیں کہا پھر حضرت سلیمان نے کہا کہ پھر میں اپنی بیویوں کے پاس گیا اور ان سے صحبت کی لیکن کوئی بھی اہلیہ حاملہ نہ ہو سکی۔ علاوہ ایک اہلیہ محترمہ کے اور ایک اہلیہ بھی ایسی حاملہ ہوئی کہ اس کے ناقص بچہ پیدا ہوا پھر آپ صلی اللہ علیہ و آلہ و سلم نے فرمایا کہ قسم ہے اس ذات کی کہ جس کے قبضہ میں میری جان ہے کہ اگر وہ جملہ انشاءاللہ کہہ لیتے تو البتہ ان کے تمام کے تمام صاحبزادے راہ خدا میں جہاد فرماتے۔

نذر کے کفارہ سے متعلق

احمد بن یحیی بن وزیر بن سلیمان وحارث بن مسکین، ابن وہب، عمرو بن حارث، کعب بن علقمۃ، عبدالرحمن بن شماسۃ، حضرت عقبہ بن عامر سے روایت ہے کہ رسول کریم صلی اللہ علیہ و آلہ و سلم نے ارشاد فرمایا نذر کا کفارہ وہ ہی کفارہ ہے جو کہ قسم کا کفارہ ہے۔


٭٭ یونس بن عبدالاعلی، ابن وہب ، یونس ، ابن شہاب، ابو سلمہ، عائشہ صدیقہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا گناہ کے کام میں نذر نہیں ہے اور اس کا کفارہ قسم کا کفارہ ہے۔


٭٭ کثیر بن عبید، محمد بن حرب، زبیدی، زہری، قاسم، حضرت عائشہ صدیقہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا گناہ کی بات میں نذر نہیں ہوتی۔



جنگ کے متعلق احادیث مبارکہ

راوی ابو اسحق سے اختلاف سے متعلق
ترجمہ سابق کے مطابق ہے۔


٭٭ مفہوم ترجمہ گزشتہ حدیث کے مطابق ہے۔


٭٭ علی بن حجر، شریک، ابو اسحاق ، عامر، جریر حضرت جریر نے فرمایا جو غلام اپنے مالکوں کے پاس سے گیا اور دشمن کے ملک (دار الکفر) میں چلا گیا اس نے اپنا خون خود ہی حلال کر لیا۔

مرتد سے متعلق احادیث

ابوالازہر احمد بن الازمر نیسابوری، اسحاق بن سلیمان رازی، مغیرۃ بن مسلم، مطر وراق، نافع، ابن عمر سے روایت ہے کہ حضرت عثمان نے فرمایا میں نے رسول کریم صلی اللہ علیہ و آلہ و سلم سے سنا۔ آپ صلی اللہ علیہ و آلہ و سلم فرماتے تھے کہ مسلمان کا خون حلال نہیں ہے مگر تین وجوہات سے ایک تو وہ جو کہ زنا کا مرتکب ہو (یعنی محصن ہونے کے بعد اس کو زنا کر نے کی وجہ سے سنگسار کیا جائے گا یہاں تک کہ وہ مر جائے ) دوسرے وہ جو کہ قصداً قتل کرے (تو اس کو قصاص میں قتل کیا جائے گا) تیسرے جب کوئی مسلمان مرتد ہو جائے تو اس کو قتل کیا جائے گا۔


٭٭ مؤمل بن ہاب، عبدالرزاق، ابن جریج، ابو نضر، بسر بن سعید، عثمان بن عفان نے فرمایا میں نے رسول کریم صلی اللہ علیہ و آلہ و سلم سے سنا۔ آپ صلی اللہ علیہ و آلہ و سلم فرماتے تھے کہ مسلمان کا خون درست نہیں ہے مگر تین وجہ سے یا تو وہ محصن ہونے کے بعد زنا کا مرتکب ہو جائے یا کسی شخص کو قتل کرے یا اسلام قبول کرنے کے بعد کافر بن جائے (مرتد ہو جائے تو وہ قتل کیا جائے گا)۔


٭٭ عمران بن موسی، عبدالوارث، ایوب، عکرمۃ، ابن عباس سے روایت ہے کہ رسول کریم صلی اللہ علیہ و آلہ و سلم نے ارشاد فرمایا جو کوئی اپنا دین تبدیل کرے تو اس کو قتل کر دو۔


٭٭ محمد بن عبداللہ بن مبارک، ابو ہشام، وہیب، ایوب، عکرمہ سے روایت ہے کہ بعض لوگ اسلام سے منحرف ہو گئے تو حضرت علی نے ان کو آگ میں جلوایا۔ تو حضرت ابن عباس نے فرمایا اگر میں ان کی جگہ ہوتا تو کبھی میں ان کو آگ میں نہ جلواتا۔ رسول کریم صلی اللہ علیہ و آلہ و سلم نے ارشاد فرمایا کسی کو تم لوگ عذاب خداوندی میں (یعنی آگ کے عذاب میں ) مبتلا نہ کرو۔ البتہ میں ان کو قتل کر دیتا۔ اس لیے کہ رسول کریم صلی اللہ علیہ و آلہ و سلم نے ارشاد فرمایا جو کوئی اپنا دین تبدیل کرے تو اس کو قتل کر دو۔


٭٭ محمود بن غیلان، محمد بن بکر، ابن جریج، اسماعیل، معمر، ایوب، عکرمۃ، ابن عباس سے روایت ہے کہ جو کوئی اپنا مذہب تبدیل کرے تو اس کو قتل کر دو۔


٭٭ ہلال بن العلاء، اسماعیل بن عبداللہ بن زرارۃ، عباد بن عوام، سعید، قتادۃ، عکرمۃ، ابن عباس سے روایت ہے کہ جو کوئی اپنا دین تبدیل کرے تو اس کو قتل کر دو۔


٭٭ موسی بن عبدالرحمن، محمد بن بشر، سعید، قتادۃ، حسن سے روایت ہے کہ رسول کریم صلی اللہ علیہ و آلہ و سلم نے ارشاد فرمایا جو شخص اپنا دین تبدیل کرے تو اس کو قتل کر ڈالو۔ (معلوم ہوا کہ کسی جان دار کو خواہ انسان ہو یا جانور وغیرہ اس کو کسی بھی صورت میں آگ کے عذاب میں مبتلا کرنا ناجائز ہوا)۔


٭٭ ترجمہ گزشتہ حدیث کے مطابق ہے۔


٭٭ محمد بن مثنی، عبدالصمد، ہشام، قتادۃ، انس، ابن عباس سے روایت ہے کہ حضرت علی کے پاس بعض لوگ زط(نامی پہاڑ) پر لائے گئے جو کہ بت پرستی میں مبتلا تھے تو حضرت علی نے ان کو آگ میں جلوا دیا۔ ابن عباس نے کہا کہ رسول کریم صلی اللہ علیہ و آلہ و سلم نے ارشاد فرمایا جو شخص اپنا دین تبدیل کرے تو اس کو قتل کر ڈالو۔


٭٭ محمد بن بشار و حماد بن مسعدۃ، قرۃ بن خالد، حمید بن ہلال، ابو بردۃ بن ابو موسی اشعری سے روایت ہے کہ رسول کریم صلی اللہ علیہ و آلہ و سلم نے ان کو (حکام بنا کر) ملک یمن کی طرف روانہ فرمایا پھر حضرت معاذ کو بھیجا اس کے بعد جب وہ ملک یمن پہنچ گئے تو انہوں نے فرمایا اے لوگو! میں رسول کریم صلی اللہ علیہ و آلہ و سلم کا قاصد اور سفیر ہوں یہ سن کر حضرت ابو موسی اشعری نے ان کے واسطے (ان کے آرام کرنے کے لیے ) تکیہ لگایا کہ اس دوران ایک آدمی پیش کیا گیا جو کہ پہلے یہودی تھا پھر وہ شخص مسلمان بن گیا تھا پھر وہ کافر ہو گیا۔ حضرت معاذ نے فرمایا میں اس وقت تک نہیں بیٹھوں گا کہ جس وقت تک یہ آدمی قتل نہ کر دیا جائے خدا اور اس کے رسول صلی اللہ علیہ و آلہ و سلم کے موافق۔ (کیونکہ یہ شخص مرتد ہو چکا تھا اس لیے اس کا قتل کیا جانا ضروری تھا بہر حال) جس وقت وہ شخص قتل کر دیا گیا تب وہ بیٹھے۔


٭٭ قاسم بن زکریا بن دینار، احمد بن مفضل، اسباط، زعم سدی، مصعب بن سعد سے روایت ہے کہ جس روز مکہ مکرمہ فتح ہوا تو حضرت رسول کریم صلی اللہ علیہ و آلہ و سلم نے تمام لوگوں کو امن دیا (یعنی پناہ دی) لیکن چار مردوں اور عورتوں سے متعلق فرمایا یہ لوگ جس جگہ ملے ان کو قتل کر دیا جائے اگر یہ لوگ خانہ کعبہ کے پردوں سے لٹکے ہوئے ہوں (مراد یہ ہے کہ چاہے جیسی بھی عبادت میں مشغول ہوں ) وہ چار لوگ یہ تھے عکرمہ بن ابو جہل عبداللہ بن خطل مقیس بن صبابہ اور عبداللہ بن سعد بن ابی السرح۔ تو عبداللہ بن خطل خانہ کعبہ کے پردوں سے لٹکا ہوا ملا تو اس کو قتل کرنے کے واسطے دو شخص آگے بڑھے ایک تو حضرت سعد بن حریث اور دوسرے حضرت عمار بن یاسر لیکن حضرت سعد حضرت عمار سے زیادہ جوان تھے تو انہوں نے اس کو قتل کر دیا آگے بڑھ کر اور مقیس بن صبابہ بازار میں ملا تو اس کو لوگوں نے وہاں پر ہی قتل کر دیا اور ابو جہل کا لڑکا عکرمہ سمندر میں سوار ہو گیا تو وہاں پر طوفان آ گیا اور وہ اس طوفان میں گھر گیا تو کشتی والوں نے اس سے کہا کہ اب تم سب صرف خداوند قدوس کو پکارو اس لیے کہ تم لوگوں کے معبود اس جگہ کچھ نہیں کر سکتے (یعنی سب بے بس اور مجبور محض ہیں ) اس پر عکرمہ نے جواب دیا کہ خدا کی قسم اگر دریا میں اس کے علاوہ کوئی مجھ کو نہیں بچا سکتا۔ اے میرے پروردگار میں تجھ سے اقرار کرتا ہوں کہ اگر اس مصیبت سے کہ میں جس میں پھنس گیا ہوں تو مجھ کو بچا لے گا تو میں حضرت محمد صلی اللہ علیہ و آلہ و سلم کی خدمت میں حاضر ہوں گا اور ان کے ہاتھ میں ہاتھ رکھوں گا (یعنی جا کر ان سے بیعت ہو جاؤں گا) اور میں ضرور ان کو اپنے اوپر بخشش کرنے والا مہربان پاؤں گا۔ پھر وہ حاضر ہوا اور اسلام قبول کر لیا اور عبداللہ بن ابی سرح حضرت عثمان کے پاس جا کر چھپ گیا اور جس وقت اس کو رسول کریم صلی اللہ علیہ و آلہ و سلم نے لوگوں کو بلایا بیعت فرمانے کے لیے تو حضرت عثمان نے اس کو رسول کریم صلی اللہ علیہ و آلہ و سلم کی خدمت میں حاضر کر دیا اور آپ صلی اللہ علیہ و آلہ و سلم کے سامنے لا کھڑا کر دیا اور عرض کیا یا رسول اللہ صلی اللہ علیہ و آلہ و سلم عبداللہ کو آپ صلی اللہ علیہ و آلہ و سلم بیعت کر لیں۔ یہ سن کر آپ صلی اللہ علیہ و آلہ و سلم نے سر مبارک اٹھایا اور آپ صلی اللہ علیہ و آلہ و سلم نے عبداللہ کی جانب تین مرتبہ دیکھا تو گویا آپ صلی اللہ علیہ و آلہ و سلم نے ہر ایک مرتبہ اس کو بیعت فرمانے سے انکار فرما دیا تین مرتبہ کے بعد پھر آخر کار اس کو بیعت کر لیا اس کے بعد حضرات صحابہ کرام کی جانب مخاطب ہوئے اور فرمایا کیا تمہارے میں سے کوئی ایک شخص بھی سمجھ دار نہیں تھا کہ جو اٹھ کھڑا ہو تو اس کی جانب جس وقت مجھ کو دیکھتا کہ میں اس کو بیعت کرنے سے ہاتھ روک رہا ہوں تو اسی وقت عبداللہ کو قتل کر ڈالتا۔ ان لوگوں نے عرض کیا یا رسول اللہ! ہم کو آپ صلی اللہ علیہ و آلہ و سلم کے قلب مبارک کی بات کا کس طریقہ سے علم ہوتا آپ صلی اللہ علیہ و آلہ و سلم نے آنکھ سے کس وجہ سے اشارہ نہیں فرمایا اس پر آپ صلی اللہ علیہ و آلہ و سلم نے ارشاد فرمایا نبی کی یہ شان نہیں ہے (یعنی نبی کے واسطے یہ مناسب نہیں ہے ) کہ وہ آنکھ مچولی کرے۔

مرتد کی توبہ اور اس کے دوبارہ اسلام قبول کرنے سے متعلق

محمد بن عبداللہ بن بزیع، یزید، ابن زریع، داؤد، عکرمۃ، ابن عباس سے روایت ہے کہ قبیلہ انصار میں سے ایک شخص کہ جس کا نام حارث بن سوید تھا وہ مسلمان ہو گیا تھا لیکن پھر وہ مرتد ہو گیا تھا اور کفار کے ساتھ شامل ہو گیا تھا پھر وہ شرمندہ ہوا تو اس نے اپنی قوم کو کہلا کر بھیجا کہ رسول کریم صلی اللہ علیہ و آلہ و سلم سے دریافت کر لو کہ کیا میری توبہ قبول ہے ؟ چنانچہ اس کی قوم رسول کریم صلی اللہ علیہ و آلہ و سلم کی خدمت میں حاضر ہوئی اور عرض کیا فلاں آدمی اب نادم ہے اور اس نے ہم سے کہا ہے کہ ہم لوگ آپ صلی اللہ علیہ و آلہ و سلم سے اس سلسلہ میں دریافت کر لیں کہ کیا اس کی توبہ قبول ہو گی؟ اس پر آیت کریمہ (کَیْفَ یَہْدِی اللہُ قَوْمًا کَفَرُوْا بَعْدَ اِیْمَانِہِمْ سے غَفُورٌ رَحِیمٌ تک) 3۔ آل عمران:86)۔ اس قوم کو خداوند قدوس کس طریقہ سے ہدایت دے گا جو کہ کافر بن گئی ایمان قبول کرنے کے بعد اور جو کہ گواہی دے چکی پیغمبر سچا ہے اور پہنچ گئی ان کی دلیلیں اور اللہ راستہ نہیں بتلاتا ان لوگوں کو جو کہ ظلم کرنے والے ہیں اور ان لوگوں پر لعنت ہے اللہ کی فرشتوں اور لوگوں کی اور وہ لوگ دوزخ میں ہمیشہ رہیں گے اور ان کا عذاب کبھی کم نہ ہو گا اور نہ کبھی ان لوگوں کو مہلت ملے گی مگر جن لوگوں نے توبہ کی اور نیک بن گئے تو خداوند قدوس بخشش فرمانے والا اور مہربان ہے پھر آپ صلی اللہ علیہ و آلہ و سلم نے اس شخص کو کہلوا دیا اور وہ مسلمان ہو گیا۔


٭٭ زکریا بن یحیی، اسحاق بن ابراہیم، علی بن حسین بن واقد، وہ اپنے والد سے ، یزید نحوی، عکرمۃ، ابن عباس سے روایت ہے کہ قرآن کریم کی سورہ نحل میں جو آیت کریمہ ہے (مَنْ کَفَرَ بِاللَّہِ مِنْ بَعْدِ إِیمَانِہِ إِلَّا مَنْ أُکْرِہَ إِلَی قَوْلِہِ لَہُمْ عَذَابٌ عَظِیمٌ) یعنی جس کسی نے ایمان قبول کرنے کے بعد کفر اختیار کیا تو اس پر خداوند قدوس کا غصہ ہے اور اس کے واسطے بڑا عذاب ہے یہ آیت کریمہ منسوخ ہو گئی اور اس آیت کریمہ کے حکم سے کچھ لوگ مستثنی کر لیے گئے جن کو کہ بعد والی آیت کریمہ ( اِنَّ رَبَّکَ لِلَّذِیْنَ ہَاجَرُوْا مِنْۢ بَعْدِ مَا فُتِنُوْا ثُمَّ جہَدُوْا وَصَبَرُوْٓاۙ اِنَّ رَبَّکَ مِنْۢ بَعْدِہَا لَغَفُوْرٌ رَّحِیْمٌ ) 16۔ النحل:110) میں بیان فرمایا گیا یعنی پھر جو لوگ ہجرت کر کے آئے فتنہ میں مبتلا ہونے کے بعد اور ان لوگوں نے جہاد کیا اور صبر اختیار کیا تو تمہارا پروردگار بخشش فرمانے والا اور مہربان ہے یہ آیت کریمہ عبداللہ بن ابی سرح کے بارے میں نازل ہوئی جو کہ ملک مصر میں تھا اور وہ رسول کریم صلی اللہ علیہ و آلہ و سلم کا کاتب تھا پھر اس کو شیطان نے ورغلایا اور وہ مشرکین میں شامل ہو گیا جس وقت مکہ مکرمہ فتح ہو گیا تو آپ صلی اللہ علیہ و آلہ و سلم نے اس کو قتل کرنے کا حکم فرمایا (اس کے مرتد ہونے کی وجہ سے ) پھر حضرت عثمان نے اس کے واسطے پناہ کی درخواست فرمائی تو آپ صلی اللہ علیہ و آلہ و سلم نے اس کو پناہ دیدی۔

رسول کریم صلی اللہ علیہ و آلہ و سلم کو (نعوذ باللہ) برا کہنے والے کی سزا

عثمان بن عبد اللہ، عباد بن موسی، اسماعیل بن جعفر، اسرائیل، عثمان شحام، ابن عباس سے روایت ہے کہ دور نبوی صلی اللہ علیہ و آلہ و سلم میں ایک نابینا شخص تھا اس کی ایک باندی تھی کہ جس کے پیٹ سے اس کے دو بچے تھے وہ باندی اکثر و پیشتر رسول کریم صلی اللہ علیہ و آلہ و سلم کا (برائی سے ) تذکرہ کرتی تھی (اور اس کے دو بچے تھے ) وہ نابینا شخص اس کو ڈانٹ ڈپٹ کرتا تھا لیکن وہ نہیں مانتی تھی اور اس حرکت سے باز نہ آتی چنانچہ (حسب عادت) اس باندی نے ایک رات میں رسول کریم صلی اللہ علیہ و آلہ و سلم کا تذکرہ برائی سے شروع کر دیا وہ نابینا شخص بیان کرتا ہے کہ مجھ سے یہ بات برداشت نہ ہو سکی میں نے (اس کو مارنے کے لیے ) ایک نیمچہ (جو کہ ایک لوہے وغیرہ کا وزن دار تلوار سے نسبتاً چھوٹا ہتھیار ہوتا ہے ) اٹھایا اور اس کے پیٹ پر رکھ کر میں نے وزن دیا یہاں تک کہ وہ باندی مر گئی۔ صبح کو جس وقت وہ عورت مردہ نکلی تو لوگوں نے رسول کریم صلی اللہ علیہ و آلہ و سلم سے تذکرہ کیا آپ صلی اللہ علیہ و آلہ و سلم نے تمام حضرات کو اکٹھا کیا اور فرمایا میں اس کو خدا کی قسم دیتا ہوں کہ جس پر میرا حق ہے (کہ میری فرمانبرداری کرے ) جس نے یہ حرکت کی ہے وہ شخص اٹھ کھڑا ہو یہ بات سن کر وہ نابینا شخص گرتا پڑتا (خوف سے کانپتا ہوا) حاضر خدمت ہوا اور اس نے عرض کیا یا رسول اللہ! یہ حرکت میں نے کی ہے وہ عورت میری باندی تھی اور وہ مجھ پر بہت زیادہ مہربان تھی اور میری رفیقہ حیات تھی اس کے پیٹ سے میرے دو لڑکے ہیں جو کہ موتی کی طرح (خوبصورت) ہیں لیکن وہ عورت اکثر و پیشتر آپ صلی اللہ علیہ و آلہ و سلم کو برا کہتی رہتی تھی اور آپ صلی اللہ علیہ و آلہ و سلم کو گالیاں دیا کرتی تھی میں اس کو اس حرکت سے باز رکھنے کی کوشش کرتا تو وہ باز نہ آتی اور میری بات نہ سنتی آخر کار (تنگ آ کر) گزشتہ رات اس نے آپ صلی اللہ علیہ و آلہ و سلم کا تذکرہ پھر برائی سے شروع کر دیا میں نے ایک نیمچہ اٹھایا اور اس کے پیٹ پر رکھ کر زور دیا یہاں تک کہ وہ مر گئی یہ بات سن کر رسول کریم صلی اللہ علیہ و آلہ و سلم نے ارشاد فرمایا تمام لوگ گواہ رہیں اس باندی کا خون ہدر ہے (یعنی معاف ہے اور اس کا انتقام نہیں لیا جائے گا) اس لیے کہ ایک ایسے جرم کا ارتکاب کیا ہے کہ جس کی وجہ سے اس کا قتل کرنا لازم ہو گیا تھا۔


٭٭ عمرو بن علی، معاذ بن معاذ، شعبہ، توبۃ عنبری، عبداللہ بن قدامۃ بن عنزٰۃ، ابو برزٰۃ اسلمی سے روایت ہے کہ ایک آدمی نے حضرت ابو بکر صدیق کو سخت کہا میں نے کہا کہ اس کو قتل کر ڈالوں ؟ تو انہوں نے مجھ کو اس بات پر ڈانٹ دیا اور فرمایا یہ مقام رسول کریم صلی اللہ علیہ و آلہ و سلم کی وفات کے بعد کسی کو حاصل نہیں ہے۔

مذکورہ بالا حدیث شریف میں حضرت اعمش پر اختلاف

محمد بن العلاء، ابو معاویٰۃ، الاعمش، عمرو بن مرۃ، سالم بن ابو جعد، ابو برزٰۃ سے روایت ہے کہ حضرت ابو بکر ایک شخص پر غصہ ہو گئے۔ میں نے عرض کیا اگر آپ حکم فرمائیں تو میں اس کو قتل کر دوں ؟ آپ نے دریافت فرمایا تم یہ کس طریقہ سے کرو گے ؟ میں نے عرض کیا واقعی قتل کر دوں گا۔ تو اللہ کی قسم! میری اس بڑی بات نے ان کا غصہ ختم کر دیا اور پھر ارشاد فرمایا یہ درجہ رسول کریم صلی اللہ علیہ و آلہ و سلم کے بعد کسی کو حاصل نہیں ہے۔


٭٭ ابو داؤد، یعلی، الاعمش، عمرو بن مرۃ، ابو بختری، ابو بردۃ سے روایت ہے کہ میں حضرت ابو بکر صدیق کے پاس سے گزرا اور وہ اپنے لوگوں میں سے کسی پر غصہ ہو رہے تھے باقی روایت مذکورہ روایت کی طرح ہے۔


٭٭ محمد بن مثنی، یحیی بن حماد، ابو عوانۃ، سلیمان، عمرو بن مرۃ، ابو بختری، ابو برزٰۃ سے روایت ہے کہ حضرت ابو بکر صدیق ایک شخص پر غصہ ہوئے میں نے عرض کیا اگر آپ فرمائیں تو کچھ کروں (یعنی اس کی گردن اڑا دوں ) اس پر حضرت ابو بکر نے فرمایا خدا کی قسم رسول کریم صلی اللہ علیہ و آلہ و سلم کی وفات کے بعد کسی کے واسطے یہ کام جائز نہیں ہے۔


٭٭ معاویٰۃ بن صالح اشعری، عبداللہ بن جعفر، عبید اللہ، زید، عمرو بن مرۃ، ابو نضرۃ، ابو برزٰۃ سے روایت ہے کہ حضرت ابو بکر ایک شخص پر سخت غضبناک ہوئے یہاں تک کہ اس شخص کا رنگ تبدیل ہو گیا۔ میں نے عرض کیا اے خلیفہ رسول صلی اللہ علیہ و آلہ و سلم! خدا کی قسم اگر تم مجھ کو حکم دو تو میں اس شخص کی گردن اڑا دوں۔ میری یہ بات کہتے ہی وہ ایسے ہو گئے کہ جیسے ان پر ٹھنڈا پانی ڈال دیا گیا ہو اور ان کا غصہ اس شخص کی طرف سے زائل ہو گیا اور کہنے لگے کہ اے ابو برزہ تمہاری ماں تم پر روئے (یہ عرب کا ایک محاورہ ہے ) یہ مقام کسی کو حاصل نہیں ہے رسول کریم صلی اللہ علیہ و آلہ و سلم کے بعد۔ حضرت امام نسائی نے فرمایا اس روایت کی اسناد میں غلطی ہو گئی ہے اور ابو نضرہ کی بجائے ابو نضر ٹھیک ہے اور اس کا نام حمید بن ہلال ہے حضرت شعبہ نے اس طریقہ سے روایت کیا ہے۔

جو کوئی تلوار نکال کر چلا نا شروع کرے اس سے متعلق

محمد بن معمر بصری جرانی، ابو داؤد طیالسی، حماد بن سلمہ، الازرق بن قیس، شریک بن شہاب سے روایت ہے کہ مجھ کو تمنا تھی کہ میں حضرت رسول کریم صلی اللہ علیہ و آلہ و سلم کے کسی صحابی سے ملاقات کروں۔ اتفاق سے میں نے عید کے دن حضرت ابو برزہ اسلمی سے ملاقات کی اور ان کے چند احباب کے ساتھ ملاقات کی میں نے ان سے دریافت کیا کہ آپ صلی اللہ علیہ و آلہ و سلم نے رسول کریم صلی اللہ علیہ و آلہ و سلم سے کچھ خوارج کے متعلق سنا ہے ؟ انہوں نے فرمایا جی ہاں۔ میں نے رسول کریم صلی اللہ علیہ و آلہ و سلم سے اپنے کان سے سنا ہے اور میں نے اپنی آنکھ سے دیکھا ہے کہ رسول کریم صلی اللہ علیہ و آلہ و سلم کی خدمت اقدس میں کچھ مال آیا آپ صلی اللہ علیہ و آلہ و سلم نے وہ مال ان حضرات کو تقسیم فرما دیا جو کہ دائیں جانب اور بائیں جانب بیٹھے ہوئے تھے اور جو لوگ پیچھے کی طرف بیٹھے تھے ان کو کچھ عطاء نہیں فرمایا چنانچہ ان میں سے ایک شخص کھڑا ہوا اور عرض کیا اے محمد صلی اللہ علیہ و آلہ و سلم آپ صلی اللہ علیہ و آلہ و سلم نے مال انصاف سے تقسیم نہیں فرمایا وہ ایک سانولے (یعنی گندمی) رنگ کا شخص تھا کہ جس کا سر منڈا ہوا تھا اور وہ سفید کپڑے پہنے ہوئے تھا یہ بات سن کر آپ صلی اللہ علیہ و آلہ و سلم بہت سخت ناراض ہو گئے اور فرمایا خدا کی قسم! تم لوگ میرے بعد مجھ سے بڑھ کر کسی دوسرے کو (اس طریقہ سے ) انصاف سے کام لیتے ہوئے نہیں دیکھو گے۔ پھر فرمایا آخر دور میں کچھ لوگ پیدا ہوں گے یہ آدمی بھی ان میں سے ہے کہ وہ لوگ قرآن کریم کی تلاوت کریں گے لیکن قرآن کریم ان کے حلق سے نیچے نہیں اترے گا وہ لوگ دائرہ اسلام سے اس طریقہ سے خارج ہوں گے کہ جس طریقہ سے تیر شکار سے فارغ ہو جاتا ہے ان کی نشانی یہ ہے کہ وہ لوگ سر منڈے ہوئے ہوں گے ہمیشہ نکلتے رہیں گے یہاں تک کہ ان کے پیچھے لوگ دجال ملعون کے ساتھ نکلیں گے۔ جس وقت ان لوگوں سے ملاقات کرو تو ان کو قتل کر ڈالو۔ وہ لوگ بدترین لوگ ہیں اور تمام مخلوقات سے برے انسان ہیں۔



شکار اور ذبیحوں سے متعلق

درندوں کی حرمت سے متعلق

عمرو بن عثمان، بقیٰۃ، بحیر، خالد، جبیر بن نفیر، ابو ثعلبۃ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا کسی شخص کا مال لوٹنا جائز نہیں ہے اور نہ ہی دانت والے درندہ کا کھانا اور نہ ہی مجثمہ (یعنی وہ جانور جس کو تیر سے یا بندوق وغیرہ کی گولیوں سے نشانہ بنایا جائے )۔

گھوڑے کا گوشت کھانے کی اجازت

قتیبہ و احمد بن عبدۃ، حماد، عمرو، ابن دینار، محمد بن علی، جابر سے روایت ہے کہ رسول کریم صلی اللہ علیہ و آلہ و سلم نے ہم کو غزوہ خیبر کے روز منع فرمایا گدھوں کے گوشت (کھانے ) سے اور آپ صلی اللہ علیہ و آلہ و سلم نے اجازت دی گھوڑوں کا گوشت کھانے کی۔


٭٭ قتیبہ، سفیان، عمرو، جابر سے روایت ہے کہ رسول کریم صلی اللہ علیہ و آلہ و سلم نے ہم لوگوں کو گھوڑوں کا گوشت کھلایا اور آپ صلی اللہ علیہ و آلہ و سلم نے خیبر والے دن گدھوں کے گوشت سے منع فرمایا۔


٭٭ ترجمہ سابقہ روایت کے مطابق ہے۔


٭٭ علی بن حجر، عبید اللہ، ابن عمرو، عبدالکریم، عطاء، جابر سے روایت ہے کہ ہم لوگ گھوڑوں کا گوشت رسول کریم صلی اللہ علیہ و آلہ و سلم کے دور مبارک میں کھایا کرتے تھے۔

گھوڑے کا گوشت حرام ہونے سے متعلق

اسحاق بن ابراہیم، بقیٰۃ بن ولید، ثور بن یزید، صالح بن یحیی بن مقدام بن معدی کرب، وہ اپنے والد سے ، وہ اپنے دادا سے ، خالد بن ولید نے رسول کریم صلی اللہ علیہ و آلہ و سلم سے سنا آپ فرماتے تھے حلال نہیں ہے گھوڑے اور خچروں اور گدھوں کے گوشت کھانا۔


٭٭ کثیر بن عبید، بقیٰۃ، ثور بن یزید، صالح بن یحیی بن مقدام بن معدی کرب، وہ اپنے والد سے ، وہ اپنے دادا سے ، خالد بن ولید سے روایت ہے کہ رسول کریم صلی اللہ علیہ و آلہ و سلم نے ممانعت فرمائی گھوڑوں خچروں اور گدھوں اور دانت والے درندوں کا گوشت کھانے سے۔


٭٭ محمد بن مثنی، عبدالرحمن، سفیان، عبدالکریم، عطاء، جابر سے روایت ہے کہ ہم لوگ گھوڑوں کا گوشت کھاتے تھے حضرت عطاء نے کہا کہ کیا خچروں کا؟ انہوں نے فرمایا نہیں۔ اکثر اسی طرف ہیں کہ گھوڑے کا گوشت کھانا درست ہے۔

بستی کے گدھوں کے گوشت کھانے سے متعلق حدیث

محمد بن منصور و حارث بن مسکین، سفیان، زہری، حسن بن محمد و عبداللہ بن محمد سے روایت ہے کہ حضرت علی نے حضرت ابن عباس سے کہا کہ رسول کریم صلی اللہ علیہ و آلہ و سلم نے متعہ کے نکاح سے اور بستی کے گدھوں کے گوشت سے خیبر والے دن منع فرمایا۔


٭٭ سلیمان بن داؤد، عبداللہ بن وہب، یونس و مالک و اسامۃ، ابن شہاب، حسن و عبد اللہ، محمد، علی بن ابو طالب سے روایت ہے کہ رسول کریم صلی اللہ علیہ و آلہ و سلم نے خیبر کے دن خواتین کے ساتھ متعہ کرنے سے اور بستی کے گدھوں کے گوشت سے ممانعت فرمائی۔


٭٭ اسحاق بن ابراہیم، محمد بن بشر، عبید اللہ، عمرو بن علی، یحیی، عبید اللہ، نافع، ابن عمر سے روایت ہے کہ رسول کریم صلی اللہ علیہ و آلہ و سلم نے ممانعت فرمائی بستی کے گدھوں کے گوشت سے خیبر والے روز۔


٭٭ اسحاق بن ابراہیم، محمد بن عبید، عبید اللہ، نافع، ابن عمر سے روایت ہے لیکن اس روایت میں خیبر کا تذکرہ نہیں ہے۔


٭٭ محمد بن عبدالاعلی، عبدالرزاق، معمر، عاصم، شعبی، براء سے روایت ہے کہ رسول کریم صلی اللہ علیہ و آلہ و سلم نے خیبر کے روز بستی کے گدھوں کے گوشت سے منع فرمایا چاہے وہ گوشت پکا ہوا ہو یا کچا ہو۔


٭٭ محمد بن عبداللہ بن یزید مقری، سفیان، ابو اسحاق شیبانی، عبداللہ بن ابی اوفی سے روایت ہے کہ ہم لوگوں نے غزوہ خیبر کے روز گدھے پکڑ لیے۔ جو کہ گاؤں سے نکلے تھے پھر ان کا گوشت پکانے کے واسطے چڑھا دیا کہ اس دوران رسول کریم صلی اللہ علیہ و آلہ و سلم کی طرف سے آواز دینے والے یعنی آپ صلی اللہ علیہ و آلہ و سلم کے منادی کرنے والے نے آواز لگائی کہ رسول کریم صلی اللہ علیہ و آلہ و سلم نے گدھوں کے گوشت کو حرام قرار دیا ہے تو ہم لوگوں نہ (یہ حکم اور ارشاد مبارک سن کر) ان دیگوں کو پلٹ دیا اور وہ گوشت پھینک دیا)۔


٭٭ محمد بن عبداللہ بن یزید، سفیان، ایوب، محمد، انس سے روایت ہے کہ رسول کریم صلی اللہ علیہ و آلہ و سلم غزوہ خیبر کے روز صبح ہی صبح پہنچے اور خیبر کے لوگ (یعنی یہودی لوگ) اپنی کھیتی کرنے کے لیے اسلحہ لے کر باہر نکلے۔ انہوں نے جس وقت ہم لوگوں کو دیکھا تو کہنے لگ گئے کہ محمد صلی اللہ علیہ و آلہ و سلم ہیں اور لشکر اور تمام دوڑے ہوئے قلعے میں چلے گئے۔ رسول کریم صلی اللہ علیہ و آلہ و سلم نے دونوں ہاتھ اٹھائے اور فرمایا خداوند قدوس بڑا ہے خداوند قدوس بڑا ہے خیبر خراب اور برباد ہو گا اور ہم لوگ جس وقت کسی قوم کے نزدیک اتریں تو وہ صبح بہت بری ہوتی ہے ان لوگوں کے واسطے جو کہ ڈرائے گئے ہیں یعنی وہ مارے جاتے ہیں خراب ہوتے ہیں (یہ آپ صلی اللہ علیہ و آلہ و سلم کا معجزہ تھا پھر اسی طریقہ سے ہوا اور خیبر کا قلعہ آخر کار فتح ہو گیا اور خیبر کے کچھ یہود تو قتل اور ہلاک کر دیئے گئے اور کچھ یہود وہاں سے فرار ہو گئے ) حضرت انس نے فرمایا کہ ہم لوگوں نے وہاں پر گدھے پکڑے اور ان کو پکایا کہ اس دوران رسول کریم صلی اللہ علیہ و آلہ و سلم کے منادی نے اعلان کیا کہ اللہ اور رسول صلی اللہ علیہ و آلہ و سلم تم لوگوں کو گدھوں کے گوشت سے منع کرتا ہے وہ ایک ناپاکی ہے۔


٭٭ عمرو بن عثمان، بقیٰۃ، بحیر، خالد بن معدان، جبیر بن نفیر، ابو ثعلبۃ خشنی سے روایت ہے کہ لوگ رسول کریم صلی اللہ علیہ و آلہ و سلم کے ساتھ جہاد کے لیے خیبر کی جانب گئے اور وہ لوگ بھوکے تھے۔ انہوں نے بستی کے کچھ گدھے پائے ان کو ذبح کیا پھر یہ واقعہ رسول کریم صلی اللہ علیہ و آلہ و سلم سے بیان کیا۔ چنانچہ آپ صلی اللہ علیہ و آلہ و سلم نے عبدالرحمن بن عوف کو حکم فرمایا انہوں نے اعلان کیا کہ بستی کے گدھوں کا گوشت حلال نہیں ہے اس آدمی کے واسطے جو کہ مجھ کو رسول (صلی اللہ علیہ و آلہ و سلم) تصور کرتا ہے۔


٭٭ عمرو بن عثمان، بقیٰۃ، زبیدی، زہری، ابو ادریس خولانی، ابو ثعلبۃ خشنی سے روایت ہے کہ رسول کریم صلی اللہ علیہ و آلہ و سلم نے ممانعت فرمائی ہر ایک دانت والے درندے کے کھانے سے اور بستی کے گدھوں کے گوشت سے۔

وحشی گدھے کے گوشت کھانے کی اجازت سے متعلق

قتیبہ، مفضل، ابن فضالۃ، ابن جریج، ابو زبیر، جابر سے روایت ہے کہ ہم لوگوں نے خیبر والے دن گھوڑے اور گورخر کا گوشت کھایا اور ہم کو رسول کریم صلی اللہ علیہ و آلہ و سلم نے گدھے کے کھانے (یعنی گدھے کا گوشت کھانے ) سے منع فرمایا۔


٭٭ قتیبہ، بکر، ابن مضر، ابن ہاد، محمد بن ابراہیم، عیسیٰ بن طلحہ، عمیر بن سلمہ ضمری سے روایت ہے کہ ہم لوگ رسول کریم صلی اللہ علیہ و آلہ و سلم کے ہمراہ جا رہے تھے روحا کے پتھروں میں (روحا مدینہ منورہ سے تیس یا چالیس میل پر واقع ہے ) اور ہم لوگ حج کا احرام باندھے ہوئے تھے کہ اس دوران ہم لوگوں کو ایک گورخر نظر آیا جو کہ زخم خوردہ تھا رسول کریم صلی اللہ علیہ و آلہ و سلم نے ارشاد فرمایا تم اس کو چھوڑ دو اس کا مالک (یعنی میں نے اس کا شکار کیا ہے ) آ رہا ہو گا۔ پھر ایک شخص قبیلہ بہز کا حاضر ہوا۔ اس نے عرض کیا یا رسول اللہ! یہ وحشی گدھا ہے۔ آپ صلی اللہ علیہ و آلہ و سلم نے مجھ کو اور حضرت ابو بکر صدیق کو اس گوشت کو تمام حضرات میں تقسیم کرنے کا حکم فرمایا تھا۔


٭٭ محمد بن وہب، محمد بن سلمہ، ابو عبدالرحیم، زید بن ابو انیسۃ، ابو حازم، ابن ابو قتادۃ، وہ اپنے والد سے ، ابو قتادۃ نے ایک وحشی گدھے کا شکار کیا تمام لوگ احرام باندھے ہوئے تھے لیکن حضرت ابو قتادہ نے احرام نہیں باندھا تھا وہ اس کو اپنے ساتھیوں کے پاس لے کر آئے انہوں نے کھا لیا پھر ایک نے دوسرے سے کہا کہ رسول کریم صلی اللہ علیہ و آلہ و سلم سے بیان کرنا چاہیے۔ آپ صلی اللہ علیہ و آلہ و سلم سے دریافت کیا گیا آپ صلی اللہ علیہ و آلہ و سلم نے فرمایا تم نے ٹھیک کیا ہے (اس لیے کہ احرام والوں کے واسطے شکار کا کھانا درست ہے ) اور کیا تمہارے پاس اس کا گوشت باقی ہے ؟ ہم نے عرض کیا جی ہاں۔ آپ صلی اللہ علیہ و آلہ و سلم نے فرمایا تم وہ ہم کو ہدیہ دے دو پھر وہ لے کر آئے آپ صلی اللہ علیہ و آلہ و سلم نے اس میں سے کھایا اور آپ صلی اللہ علیہ و آلہ و سلم احرام باندھے ہوئے تھے۔

مرغ کے گوشت کی کھانے کی اجازت سے متعلق حدیث

محمد بن منصور، سفیان، ایوب، ابو قلابۃ، زہدم سے روایت ہے کہ حضرت ابو موسی کے پاس ایک (پکی ہوئی) مرغی آئی۔ اس کو دیکھ کر ایک آدمی کی طرف ہو گیا۔ حضرت ابو موسی نے فرمایا کس وجہ سے ؟ اس نے عرض کیا میں نے اس مرغی کو ناپاکی کھاتے ہوئے دیکھا ہے تو مجھ کو کراہت معلوم ہوئی میں نے قسم کھائی کہ میں اب اس کو نہیں کھاؤں گا۔ حضرت ابو موسیٰ نے فرمایا تم نزدیک آ جاؤ اور اس کو کھالو میں نے رسول کریم صلی اللہ علیہ و آلہ و سلم کو اس (مرغی) کو کھاتے ہوئے دیکھا ہے اور میں نے حکم کیا اس کو کہ وہ اپنی قسم کا کفارہ ادا کرے۔


٭٭ علی بن حجر، اسماعیل، ایوب، قاسم تیمی، زہدم جرمی سے روایت ہے کہ ہم لوگ حضرت ابو موسی کی خدمت میں حاضر ہوئے کہ اس دوران ان کا کھانا آ گیا اس کھانے میں مرغی کا گوشت تھا تو ایک آدمی قبیلہ بنی تمیم کا جو کہ لال رنگ کا جیسے کہ وہ غلام ہو (یعنی دوسرے کسی ملک کا باشندہ تھا جیسے کہ ترکی اور ایران کے باشندے ہوتے ہیں ) وہ نزدیک نہیں آیا حضرت ابو موسی نے اس شخص نے کہا کہ تو نزدیک آ جا۔ کیونکہ میں نے رسول کریم صلی اللہ علیہ و آلہ و سلم کو یہ (یعنی مرغی) کھاتے ہوئے دیکھا ہے اور آپ نے حکم فرمایا کہ وہ اپنی قسم کا کفارہ دے۔


٭٭ اسماعیل بن مسعود، بشر، ابن مفضل، سعید، علی بن حکم، میمون بن مہران، سعید بن جبیر، ابن عباس سے روایت ہے کہ رسول کریم صلی اللہ علیہ و آلہ و سلم نے غزوہ خیبر والے دن ہر ایک پنجے والے درندے کی ممانعت فرمائی یعنی جو جانور پنجہ سے شکار کرے۔

چڑیوں کے گوشت کھانے کے اجازت سے متعلق حدیث

محمد بن عبداللہ بن یزید مقری، سفیان، عمرو، صہیب، ابن عامر، عبداللہ بن عمر سے روایت ہے کہ رسول کریم صلی اللہ علیہ و آلہ و سلم نے ارشاد فرمایا جو شخص ایک چڑیا یا اس سے بڑا جانور ناحق مارے تو قیامت کے دن خداوند قدوس اس سے باز پرس کرے گا کہ تو نے کس وجہ سے اس کو ناحق جان سے مارا؟ اس پر لوگوں نے عرض کیا یا رسول اللہ! اس کا حق کیا ہے ؟ آپ صلی اللہ علیہ و آلہ و سلم نے فرمایا اس کا حق یہ ہے کہ اس کو اللہ کے نام پر ذبح کرے اور اس کو کھائے اور اس کا سر کاٹ کر نہ پھینکے (یعنی بلا وجہ مار کر پھینک چھوڑ دینا قطعاً جائز نہیں )۔



قسامت کے متعلق

عورت کے پیٹ کے بچہ کی دیت

قتیبہ، حماد، عمرو، طاؤس سے روایت ہے کہ حضرت عمر نے مشورہ لیا لوگوں سے پیٹ کے بچہ کے بارے میں۔ حمل بن مالک کھڑے ہوئے اور کہا کہ رسول کریم صلی اللہ علیہ و آلہ و سلم نے اس میں ایک غرہ کا حکم دیا۔ طاؤس نے فرمایا ایک گھوڑا بھی غرہ ہے۔


٭٭ قتیبہ، لیث، ابن شہاب، ابن مسیب، ابو ہریرہ سے روایت ہے کہ رسول کریم صلی اللہ علیہ و آلہ و سلم نے حکم فرمایا ایک عورت کے پیٹ کے بچے میں جو کہ گر گیا تھا اور وہ عورت قبیلہ بنی لحیان میں تھی ایک غرہ یعنی غلام یا باندی دلوانے کا اور پھر جس عورت پر حکم ہوا غلام یا باندی دینے کا وہ عورت مر گئی رسول کریم صلی اللہ علیہ و آلہ و سلم نے حکم فرمایا اس عورت کا ترکہ اس کے بیٹوں اور شوہر کو ملے اور دیت اس کی قوم کے لوگ ادا کریں گے۔


٭٭ احمد بن عمرو بن سرح، عبداللہ بن وہب، یونس، ابن شہاب، ابو سلمہ و سعید بن مسیب، ابو ہریرہ سے روایت ہے کہ قبیلہ بدیل میں سے دو خواتین ایک دوسرے سے لڑ پڑیں اور ایک خاتون نے دوسری کو پتھر مار دیا اور وہ مر گئی اور اس کا بچہ بھی مر گیا جو کہ اس کے پیٹ میں تھا پھر ان لوگوں نے رسول کریم صلی اللہ علیہ و آلہ و سلم سے فریاد کی بچہ کی دیت مارنے والی خاتون کے خاندان سے دلوائی اور وہ دیت اس خاتون کے لڑکے کو ملی جو کہ مر گئی تھی اور جو وارث اس کے تھے یہ بات سن کر حمل بن مالک نابغہ کھڑا ہوا اور عرض کیا یا رسول اللہ! میں اس کا کس طریقہ سے تاوان ادا کروں کہ جس نے نہ کھایا اور نہ پیا نہ وہ بولا اور نہ ہی اس نے شور مچایا۔ یہ خون تو لغو اور باطل ہے۔ آپ صلی اللہ علیہ و آلہ و سلم نے فرمایا یہ کاہنوں کا مرکز ہے (یعنی یہ قافیہ والا کلام بولتا ہے ) اور قرآن کریم کے خلاف بولتا ہے کیونکہ اس نے سجع سے گفتگو کی۔


٭٭ احمد بن عمرو بن سرح، ابن وہب، مالک، ابن شہاب، ابو سلمہ بن عبدالرحمن، ابو ہریرہ سے روایت ہے کہ قبیلہ ہذیل کی دو خواتین نے دور نبوی صلی اللہ علیہ و آلہ و سلم میں ایک دوسرے کو پتھر مارا اس کا بچہ مر گیا۔ آپ صلی اللہ علیہ و آلہ و سلم نے ایک غرہ دینے کا حکم فرمایا۔ یعنی ایک غلام یا ایک باندی کا (دینے کا حکم فرمایا)۔


٭٭ حارث بن مسکین، ابن قاسم، مالک، ابن شہاب، سعید بن مسیب سے روایت ہے کہ رسول کریم صلی اللہ علیہ و آلہ و سلم نے پیٹ کے بچہ میں جو اپنی ماں کے پیٹ میں مارا جائے ایک غرہ (یعنی ایک غلام یا باندی دینے کا) حکم فرمایا۔ پھر آپ صلی اللہ علیہ و آلہ و سلم نے جس پر حکم فرمایا اس نے کہا کہ اس کا میں کس طریقہ سے تاوان ادا کروں کہ جس نے نہ تو کھایا اور نہ ہی پیا اور نہ اس نے شور مچایا نہ گفتگو کی۔ ایسے کا خون تو لغو ہے۔ رسول کریم صلی اللہ علیہ و آلہ و سلم نے یہ سن کر ارشاد فرمایا یہ تو کاہن ہے (یعنی کاہنوں جیسی باتیں بنا رہا ہے )


٭٭ علی بن محمد بن علی، خلف، ابن تمیم، زائدۃ، منصور، ابراہیم، عبید بن نضیلۃ، مغیرہ بن شعبہ سے روایت ہے کہ ایک خاتون نے اپنی سوکن کو ایک خیمہ کی لکڑی سے مارا وہ اس وقت حاملہ تھی پھر یہ مقدمہ خدمت نبوی صلی اللہ علیہ و آلہ و سلم میں پیش ہوا آپ صلی اللہ علیہ و آلہ و سلم نے مارنے والی کے خاندان سے دیت ادا کرائی اور بچہ کے عوض ایک غرہ کا حکم فرمایا۔ یہ سن کر خاندان کے لوگوں نے کہا کہ ہم کس طریقہ سے دیت ادا کریں اس لیے کہ جس بچہ یا حمل نے نہ تو کھایا اور نہ پیا نہ وہ رویا (یعنی حمل ساقط کرا دیا) اس نے تو اپنا خون ضائع کر دیا۔ نبی صلی اللہ علیہ و آلہ و سلم نے فرمایا کیا گنواروں کی طرح سے گفتگو میں سجع کرتا ہے (یعنی خواہ مخواہ فصاحت و بلاغت جھاڑتا ہے )۔

حضرت مغیرہ کی حدیث میں راویوں کے اختلاف اور قتل شبہ عمد اور پیٹ کا بچہ کی دیت کس پر ہے ؟

علی بن محمد بن علی، خلف، ابن تمیم، زائدۃ، منصور، ابراہیم، عبید بن نضیلۃ، مغیرہ بن شعبہ سے روایت ہے کہ ایک خاتون نے اپنی سوکن کو ایک خیمہ کی لکڑی سے مارا وہ اس وقت حاملہ تھی پھر یہ مقدمہ خدمت نبوی صلی اللہ علیہ و آلہ و سلم میں پیش ہوا آپ صلی اللہ علیہ و آلہ و سلم نے مارنے والی کے خاندان سے دیت ادا کرائی اور بچہ کے عوض ایک غرہ کا حکم فرمایا۔ یہ سن کر خاندان کے لوگوں نے کہا کہ ہم کس طریقہ سے دیت ادا کریں اس لیے کہ جس بچہ یا حمل نے نہ تو کھایا اور نہ پیا نہ وہ رویا (یعنی حمل ساقط کرا دیا) اس نے تو اپنا خون ضائع کر دیا۔ نبی صلی اللہ علیہ و آلہ و سلم نے فرمایا کیا گنواروں کی طرح سے گفتگو میں سجع کرتا ہے (یعنی خواہ مخواہ فصاحت و بلاغت جھاڑتا ہے )۔


٭٭ علی بن محمد بن علی، خلف، ابن تمیم، زائدۃ، منصور، ابراہیم، عبید بن نضیلۃ، مغیرہ بن شعبہ سے روایت ہے کہ ایک خاتون نے اپنی سوکن کو ایک خیمہ کی لکڑی سے مارا وہ اس وقت حاملہ تھی پھر یہ مقدمہ خدمت نبوی صلی اللہ علیہ و آلہ و سلم میں پیش ہوا آپ صلی اللہ علیہ و آلہ و سلم نے مارنے والی کے خاندان سے دیت ادا کرائی اور بچہ کے عوض ایک غرہ کا حکم فرمایا۔ یہ سن کر خاندان کے لوگوں نے کہا کہ ہم کس طریقہ سے دیت ادا کریں اس لیے کہ جس بچہ یا حمل نے نہ تو کھایا اور نہ پیا نہ وہ رویا (یعنی حمل ساقط کرا دیا) اس نے تو اپنا خون ضائع کر دیا۔ نبی صلی اللہ علیہ و آلہ و سلم نے فرمایا کیا گنواروں کی طرح سے گفتگو میں سجع کرتا ہے (یعنی خواہ مخواہ فصاحت و بلاغت جھاڑتا ہے )۔ کہ کیا سجع بولتا ہے ؟ دور جاہلیت میں لوگ سجع کرتے تھے۔


٭٭ علی بن محمد بن علی، خلف، ابن تمیم، زائدۃ، منصور، ابراہیم، عبید بن نضیلۃ، مغیرہ بن شعبہ سے روایت ہے کہ ایک خاتون نے اپنی سوکن کو ایک خیمہ کی لکڑی سے مارا وہ اس وقت حاملہ تھی پھر یہ مقدمہ خدمت نبوی صلی اللہ علیہ و آلہ و سلم میں پیش ہوا آپ صلی اللہ علیہ و آلہ و سلم نے مارنے والی کے خاندان سے دیت ادا کرائی اور بچہ کے عوض ایک غرہ کا حکم فرمایا۔ یہ سن کر خاندان کے لوگوں نے کہا کہ ہم کس طریقہ سے دیت ادا کریں اس لیے کہ جس بچہ یا حمل نے نہ تو کھایا اور نہ پیا نہ وہ رویا (یعنی حمل ساقط کرا دیا) اس نے تو اپنا خون ضائع کر دیا۔ نبی صلی اللہ علیہ و آلہ و سلم نے فرمایا کیا گنواروں کی طرح سے گفتگو میں سجع کرتا ہے (یعنی خواہ مخواہ فصاحت و بلاغت جھاڑتا ہے )۔


٭٭ علی بن محمد بن علی، خلف، ابن تمیم، زائدۃ، منصور، ابراہیم، عبید بن نضیلۃ، مغیرہ بن شعبہ سے روایت ہے کہ ایک خاتون نے اپنی سوکن کو ایک خیمہ کی لکڑی سے مارا وہ اس وقت حاملہ تھی پھر یہ مقدمہ خدمت نبوی صلی اللہ علیہ و آلہ و سلم میں پیش ہوا آپ صلی اللہ علیہ و آلہ و سلم نے مارنے والی کے خاندان سے دیت ادا کرائی اور بچہ کے عوض ایک غرہ کا حکم فرمایا۔ یہ سن کر خاندان کے لوگوں نے کہا کہ ہم کس طریقہ سے دیت ادا کریں اس لیے کہ جس بچہ یا حمل نے نہ تو کھایا اور نہ پیا نہ وہ رویا (یعنی حمل ساقط کرا دیا) اس نے تو اپنا خون ضائع کر دیا۔ نبی صلی اللہ علیہ و آلہ و سلم نے فرمایا کیا گنواروں کی طرح سے گفتگو میں سجع کرتا ہے (یعنی خواہ مخواہ فصاحت و بلاغت جھاڑتا ہے )۔


٭٭ علی بن محمد بن علی، خلف، ابن تمیم، زائدۃ، منصور، ابراہیم، عبید بن نضیلۃ، مغیرہ بن شعبہ سے روایت ہے کہ ایک خاتون نے اپنی سوکن کو ایک خیمہ کی لکڑی سے مارا وہ اس وقت حاملہ تھی پھر یہ مقدمہ خدمت نبوی صلی اللہ علیہ و آلہ و سلم میں پیش ہوا آپ صلی اللہ علیہ و آلہ و سلم نے مارنے والی کے خاندان سے دیت ادا کرائی اور بچہ کے عوض ایک غرہ کا حکم فرمایا۔ یہ سن کر خاندان کے لوگوں نے کہا کہ ہم کس طریقہ سے دیت ادا کریں اس لیے کہ جس بچہ یا حمل نے نہ تو کھایا اور نہ پیا نہ وہ رویا (یعنی حمل ساقط کرا دیا) اس نے تو اپنا خون ضائع کر دیا۔ نبی صلی اللہ علیہ و آلہ و سلم نے فرمایا کیا گنواروں کی طرح سے گفتگو میں سجع کرتا ہے (یعنی خواہ مخواہ فصاحت و بلاغت جھاڑتا ہے )۔


٭٭ محمد بن رافع، مصعب، داؤد، الاعمش، ابراہیم ترجمہ سابق کے مطابق ہے لیکن اس میں یہ اضافہ ہے کہ حضرت ابراہیم سے مرسلا اسی قسم کی روایت ہے اور اس روایت میں اس طرح ہے کہ آپ صلی اللہ علیہ و آلہ و سلم نے حکم فرمایا کیا سجع بولتے ہو گنواروں کی طرح اور حکم فرمایا یہی ہے جو میں کہہ رہا ہوں یعنی اس کے مطابق کرنا ہو گا۔


٭٭ احمد بن عثمان بن حکیم، عمرو، اسباط، سماک، عکرمۃ، ابن عباس سے روایت ہے کہ دو خواتین تھیں ان میں آپس میں تکرار ہو گئی ایک نے دوسری کے پتھر مار دیا اس کے پیٹ سے ایک لڑکا گر گیا (یعنی حمل میں لڑکا تھا جو کہ چوٹ کی وجہ سے گر گیا) اور اس لڑکے کے بال نکل آئے تھے وہ لڑکا مرا ہوا تھا اور ماں یعنی وہ عورت بھی مر گئی۔ رسول کریم صلی اللہ علیہ و آلہ و سلم نے اس کی دیت کا حکم فرمایا مار نے والی کے کہنے اس کے چچا نے کہا یا رسول اللہ! لڑکا بھی تو گرا اس کے بال نکل آئے تھے (یعنی اس کی بھی دیت کراؤ) اس مارنے والی خاتون کے والد نے کہا وہ جھوٹا ہے خدا کی قسم! نہ اس بچہ نے آواز نکالی اس نے خدا کی قسم کھایا نہ پیا ایسے خون کا کیا (تاوان ہے ) رسول کریم صلی اللہ علیہ و آلہ و سلم نے یہ سن کر ارشاد فرمایا دور جاہلیت کی طرح کیا سجع کرتا ہے بلاشبہ لڑکے کے عوض ایک غرہ (یعنی ایک غلام یا باندی) ادا کرنا ہو گا۔ حضرت ابن عباس نے فرمایا کہ ایک خاتون ملیکہ تھی اور دوسری کا نام ام غطیف تھا۔


٭٭ عباس بن عبدالعظیم، ضحاک بن مخلد، ابن جریج، ابو زبیر، جابر سے روایت ہے کہ رسول کریم صلی اللہ علیہ و آلہ و سلم نے ہر قوم کے لیے تحریر فرمایا ہر قوم پر اس کی دیت ہے اور کسی شخص کو حلال نہیں ہے ولا کرنا بغیر اجازت اپنے مالک کے۔


٭٭ عمرو بن عثمان و محمد بن مصفی، ولید، ابن جریج، عمرو بن شعیب، حضرت عبداللہ بن عمرو بن عاص سے روایت ہے کہ رسول کریم صلی اللہ علیہ و آلہ و سلم نے ارشاد فرمایا جو شخص لوگوں کا علاج کرے اور وہ علم طب (اور علاج) سے ناواقف ہو تو وہ ذمہ دار ہے اور ضامن ہے۔


٭٭ علی بن محمد بن علی، خلف، ابن تمیم، زائدۃ، منصور، ابراہیم، عبید بن نضیلۃ، مغیرہ بن شعبہ سے روایت ہے کہ ایک خاتون نے اپنی سوکن کو ایک خیمہ کی لکڑی سے مارا وہ اس وقت حاملہ تھی پھر یہ مقدمہ خدمت نبوی صلی اللہ علیہ و آلہ و سلم میں پیش ہوا آپ صلی اللہ علیہ و آلہ و سلم نے مارنے والی کے خاندان سے دیت ادا کرائی اور بچہ کے عوض ایک غرہ کا حکم فرمایا۔ یہ سن کر خاندان کے لوگوں نے کہا کہ ہم کس طریقہ سے دیت ادا کریں اس لیے کہ جس بچہ یا حمل نے نہ تو کھایا اور نہ پیا نہ وہ رویا (یعنی حمل ساقط کرا دیا) اس نے تو اپنا خون ضائع کر دیا۔ نبی صلی اللہ علیہ و آلہ و سلم نے فرمایا کیا گنواروں کی طرح سے گفتگو میں سجع کرتا ہے (یعنی خواہ مخواہ فصاحت و بلاغت جھاڑتا ہے )۔

کیا کوئی شخص دوسرے کے جرم میں گرفتار اور ماخوذ ہو گا ؟

ہارون بن عبد اللہ، سفیان، عبدالملک بن ابحر، ایاد بن لقیط، ابو رمثہ سے روایت ہے کہ میں رسول کریم صلی اللہ علیہ و آلہ و سلم کی خدمت میں حاضر ہوا اپنے والد کے ساتھ۔ آپ صلی اللہ علیہ و آلہ و سلم نے دریافت کیا (یعنی) میرے والد سے فرمایا تمہارے ساتھ کون ہے ؟ اس نے کہا میرا لڑکا ہے آپ صلی اللہ علیہ و آلہ و سلم گواہ رہیں۔ آپ صلی اللہ علیہ و آلہ و سلم نے فرمایا تمہارا جرم قصور اس پر نہیں ہے اور اس کا جرم تم پر نہیں ہے۔


٭٭ محمود بن غیلان، بشر بن سری، سفیان، اشعث، اسود بن ہلال، ثعلبۃ بن زہدم سے روایت ہے کہ رسول کریم صلی اللہ علیہ و آلہ و سلم قبیلہ انصار کے چند حضرات کو خطبہ سنا رہے تھے کہ اس دوران ان لوگوں نے کہا یہ ثعلبہ بن یربوع کی اولاد ہیں کہ جنہوں نے دور جاہلیت میں فلاں آدمی کو مارا تھا رسول کریم صلی اللہ علیہ و آلہ و سلم نے بلند آواز سے فرمایا باخبر ہو جاؤ ایک آدمی کے جرم میں دوسرے شخص پر (تاوان) نہیں ہوتا یعنی ایک کے قصور کی وجہ سے دوسرا ماخوذ نہ ہو گا۔


٭٭ احمد بن سلیمان، معاویہ بن ہشام، سفیان، اشعث بن ابو شعثاء، اسود بن ہلال، ثعلبۃ بن زہدم سے روایت ہے کہ قبیلہ بنی ثعلبہ کے کچھ لوگ خدمت نبوی صلی اللہ علیہ و آلہ و سلم میں حاضر ہوئے۔ آپ صلی اللہ علیہ و آلہ و سلم اس وقت خطبہ دے رہے تھے ایک شخص نے عرض کیا یا رسول اللہ! یہ قبیلہ بنو ثعلبہ کے لوگ ہیں کہ انہوں نے فلاں آدمی کو صحابہ کرام میں سے قتل کر دیا تھا۔ آپ صلی اللہ علیہ و آلہ و سلم نے فرمایا ایک شخص کے قصور میں دوسرا نہیں پکڑا جائے گا۔


٭٭ ترجمہ سابق کے مطابق ہے۔


٭٭ ترجمہ سابق حدیث کے مطابق ہے شعبہ نے نقل کیا کہ ایک دوسرے پر قصور نہیں یعنی ایک شخص کو دوسرے کے جرم کی وجہ سے نہیں پکڑا جائے گا۔


٭٭ ترجمہ سابقہ روایت کے مطابق ہے۔


٭٭ ترجمہ سابقہ حدیث جیسا ہے۔


٭٭ یوسف بن عیسی، فضل بن موسی، یزید، ابن زیاد بن ابو جعد، جامع بن شداد، طارق محاربی سے روایت ہے کہ ایک آدمی نے عرض کیا یا رسول اللہ! یہ قبیلہ بن ثعلبہ ہیں کہ جنہوں نے فلاں شخص کو دور جاہلیت میں قتل کر دیا تھا لہذا ہمارا انتقام دلوائیں۔ آپ صلی اللہ علیہ و آلہ و سلم نے اپنے دونوں ہاتھ اٹھا لیے یہاں تک کہ میں نے آپ صلی اللہ علیہ و آلہ و سلم کے بغلوں کی سفیدی دیکھی۔ آپ صلی اللہ علیہ و آلہ و سلم فرماتے تھے والد کے جرم کا مؤاخذہ لڑکے سے نہیں کیا جائے گا۔ دو مرتبہ یہی جملے دہرائے۔



کتاب آداب القضاۃ

انصاف کرنے والا امام

سوید بن نصر، عبد اللہ، عبید اللہ، خبیب بن عبدالرحمن، حفص بن عاصم، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا سات اشخاص کو خداوند قدوس اس دن سایہ میں رکھے گا کہ جس دن کسی کا سایہ نہ ہو گا علاوہ اس کے (یعنی خداوند قدوس کے علاوہ) ایک تو انصاف کرنے والے امام (اور حاکم کو) دوسرے اس جوان شخص کو جو کہ عبادت الہی میں آگے بڑھتا جائے (یعنی نوجوان ہو کر عبادت میں خوب مشغول رہے ) تیسرے وہ شخص کہ جس نے تنہائی میں خداوند قدوس کو یاد کیا تو اس کی آنکھیں بھر گئیں اور آنکھوں سے آنسو نکل پڑے (یعنی گناہوں کو یاد کر کے خوب روئے ) چوتھے اس شخص کو کہ جس کا دل مسجد میں لگا ہو (یعنی بظاہر وہ شخص دنیاوی کام میں مشغول ہے لیکن اس کی توجہ نماز کی طرف ہے ) پانچویں ان دو شخصوں کو جو کہ خداوند قدوس کے لیے ایک دوسرے کے ساتھی اور دوست ہیں (نہ کہ دنیاوی مقصد کے لیے ) چھٹے اس شخص کو خداوند قدوس قیامت کے دن سایہ عطا فرمائے گا) کہ جس کو باد جاہت حسین و جمیل خاتون زنا کاری کے لیے بلائے اور وہ شخص خوف خداوندی کی وجہ سے باز رہے اور ساتویں اس شخص کو جس نے راہ خدا میں صدقہ کیا اور اس کو اسی قدر مخفی رکھا کہ بائیں ہاتھ کو بھی خبر نہ ہوئی کہ دائیں ہاتھ نے کیا کیا۔

اگر کوئی شخص صحیح فیصلہ کرے 

اسحاق بن منصور، عبدالرزاق، معمر، سفیان، یحیی بن سعید، ابو بکر محمد بن عمرو بن حزم، ابو سلمہ، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا جس وقت کوئی حاکم غور و فکر کے بعد کوئی حکم کرے پھر وہ حکم ٹھیک ہو تو اس کو دوگنا اجر ہے اور جو شخص غور و فکر کرے (اور اپنے خیال میں صحیح فیصلہ کرے ) لیکن وہ فیصلہ صحیح نہ ہو جب بھی اس کے لیے ثواب ہے۔

جو کوئی قاضی بننے کی آرزو کرے اس کو کبھی قاضی نہ بنایا جائے 

عمرو بن منصور، سلیمان بن حرب، عمر بن علی، ابو عمیس، سعید بن ابو بردۃ، وہ اپنے والد سے ، ابو موسی سے روایت ہے کہ میرے پاس اشعری لوگ آئے اور انہوں نے کہا ہم کو تم لوگ رسول کریم صلی اللہ علیہ و آلہ و سلم کی خدمت میں لے چلو ہم کو کچھ کام درپیش ہے چنانچہ میں ان کے ساتھ ساتھ گیا انہوں نے کہا ہم لوگوں کو عنایت فرما دیں (یعنی کسی منصب پر فائز کر دیں ) یہ بات سن کر میں نے ان کی بات کی معذرت کی اور عرض کیا یا رسول اللہ صلی اللہ علیہ و آلہ و سلم میں اس سے واقف نہیں ہوں کہ یہ اس غرض سے حاضر ہوئے ہیں ورنہ میں ان کو اپنے ساتھ لے کر نہ آتا۔ آپ صلی اللہ علیہ و آلہ و سلم نے فرمایا تم سچ کہہ رہے ہو اور میرا عذر منظور و قبول کیا پھر ان لوگوں کو جواب دیا کہ جو شخص ہمارے سے مانگتا ہے ہم لوگ وہ کام نہیں کرتے۔


٭٭ محمد بن عبدالاعلی، خالد، شعبہ، قتادۃ، انس، اسید بن حضر سے روایت ہے کہ ایک انصاری شخص خدمت نبوی صلی اللہ علیہ و آلہ و سلم میں حاضر ہوا اور عرض کیا آپ صلی اللہ علیہ و آلہ و سلم کسی کام کی انجام دہی مجھ سے متعلق نہیں فرماتے اور آپ صلی اللہ علیہ و آلہ و سلم نے تو فلاں شخص کو کام دیا ہے (یعنی اس سے متعلق فلاں فلاں کام کی انجام دہی کی ہے ) اس پر آپ صلی اللہ علیہ و آلہ و سلم نے فرمایا (میں تو قابلیت کی بنیاد پر کام تقسیم کرتا ہوں ) لیکن تم لوگ میرے بعد دیکھو گے کہ تم پر اثرہ آئے گا تم لوگ ایسے وقت صبر سے کام لینا یہاں تک کہ تم لوگ قیامت کے دن مجھ سے حوض کوثر پر ملاقات کرو گے۔

حکومت کی خواہش نہ کرنا

مجاہد بن موسی، اسماعیل، یونس، حسن، عبدالرحمن بن سمرۃ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا تم لوگ حکومت (اور عہدہ) کی خواہش نہ کرو اس لیے کہ اگر حکومت مانگنے سے ملے گی تو (حکومت مانگنے والا) چھوڑ دیا جائے گا (یعنی ایسی صورت میں مدد خداوندی نہیں ہو گی) اور اگر بغیر طلب کے تم کو حکومت حاصل ہو گی تو تم کو خداوند قدوس کی امداد پہنچے گی۔


٭٭ محمد بن آدم بن سلیمان، ابن مبارک، ابن ابو ذنب، مقبری، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا تم لوگ حکومت مل جانے کی تمنا کرتے ہو حالانکہ قیامت کے دن (حکومت کا مل جانا) حسرت اور ندامت ہے تو اچھی ہے دودھ سے لگانے والی اور پھر بری ہے دودھ سے چھڑانے والی۔

(ایک یمنی قوم) اشعریوں کو حکومت سے نوازنا
حسن بن محمد، حجاج، ابن جریج، ابن ابو ملیکہ، عبداللہ بن زبیر سے روایت ہے کہ قبیلہ بنی تمیم کے کچھ سوار ایک دن خدمت نبوی صلی اللہ علیہ و آلہ و سلم میں حاضر ہوئے تو حضرت ابو بکر نے عرض کیا یا رسول اللہ صلی اللہ علیہ و آلہ و سلم آپ قعقاع بن معبد کو حاکم بنائیں۔ حضرت عمر نے فرمایا حضرت اقرع بن حابس کو حاکم مقرر فرمائیں پھر دونوں حضرات میں جھگڑا ہونے لگا یہاں تک کہ ان حضرات کی آوازیں بلند ہونے لگیں اس پر آیت کریمہ نازل ہوئی (اس آیت کریمہ کا ترجمہ یہ ہے کہ اے ایمان والو! نہ آگے بڑھو اللہ اور اس کے رسول صلی اللہ علیہ و آلہ و سلم کے سامنے یہاں تک کہ اگر وہ لوگ صبر کریں تیرے باہر نکلنے تک تو ان کے واسطے بہتر ہو۔

جس وقت کسی کو فیصلہ کے لیے ثالث مقرر کریں اور وہ فیصلہ دے 

قتیبہ، یزید، ابن مقدام بن شریح، شریح بن ہانی سے روایت ہے کہ انہوں نے اپنے والد ہانی سے سنا جس وقت رسول کریم صلی اللہ علیہ و آلہ و سلم کی خدمت میں حاضر ہوئے آپ صلی اللہ علیہ و آلہ و سلم نے سنا لوگوں کو وہ پکارتے تھے اس کو ابو الحکم آپ صلی اللہ علیہ و آلہ و سلم نے اس کو بلایا اور فرمایا کہ حکم اللہ ہے اور حکم صادر کرنا اسی ذات کا کام ہے پھر تمہارا نام ابو الحکم کس وجہ سے ہے ؟ اس شخص نے عرض کیا کہ میری قوم کے لوگ جس وقت کسی مسئلہ میں جھگڑا کرتے ہوں تو وہ لوگ میرے پاس آتے ہیں میں جو حکم دیتا ہوں اس سے وہ دونوں جانب کے لوگ رضا مند ہو جاتے ہیں آپ صلی اللہ علیہ و آلہ و سلم نے فرمایا اس سے کیا بہتر ہے تمہارے کتنے لڑکے ہیں ؟ اس نے کہا شریح اور عبداللہ اور مسلم (تین لڑکے ہیں ) آپ صلی اللہ علیہ و آلہ و سلم نے فرمایا بڑا لڑکا کون سا ہے ؟ اس نے کہا شریح۔ آپ نے فرمایا تمہارا نام ابو شریح ہے پھر اس کے واسطے اور اس کے لڑکے کے واسطے دعا فرمائی۔

خواتین کو حاکم بنانے کی ممانعت سے متعلق

محمد بن مثنی، خالد بن حارث، حمید، حسن، ابو بکرۃ سے روایت ہے کہ خداوند قدوس نے مجھ کو ایک بات سے محفوظ رکھا جو کہ میں نے رسول کریم صلی اللہ علیہ و آلہ و سلم سے سنی تھی (وہ بات یہ ہے کہ ایران کا بادشاہ) کسری مر گیا تو آپ نے فرمایا اب اس کی جگہ کس کو مقرر کیا گیا؟ لوگوں نے عرض کیا اس کی لڑکی کو۔ آپ نے فرمایا وہ قوم کبھی فلاح یاب نہ ہو گی جو کہ اپنی حکومت عورت کے اختیار میں دے دے (یعنی عورت کو حاکم بنائے )۔

مثال پیش کر کے ایک حکم نکالنا اور حضرت ابن عباس کی حدیث میں ولید بن مسلم پر راویوں کا اختلاف

محمد بن ہاشم، ولید، الاوزاعی، زہری، سلیمان بن یسار، ابن عباس، فضل بن عباس سے روایت ہے کہ وہ رسول کریم صلی اللہ علیہ و آلہ و سلم کے ہمراہ سوار تھے دسویں تاریخ صبح کو یعنی قربانی والے دن اس دوران قبیلہ خشعم کی ایک خاتون حاضر ہوئی اور عرض کرنے لگی یا رسول اللہ! خداوند قدوس کا فرض (حج) اس کے بندوں پر (یعنی میرے والد پر) اس وقت (فرض) ہوا جبکہ وہ بوڑھا ہو گیا ہے اور سواری پر بھی (چڑھنے کی) طاقت نہیں رکھتا لیکن پڑے پڑے (یعنی میرے والد لیٹ سکتے ہیں ) کیا میں ان کی جانب سے حج کر لوں ؟ آپ نے فرمایا جی ہاں تم اس کی جانب سے حج کر لو کیونکہ اگر اس کے ذمہ کوئی قرضہ ہوتا تو وہ قرض ادا کرتی۔


٭٭ عمرو بن عثمان، ولید، الاوزاعی، ابن شہاب، محمود بن خالد، عمر، الاوزاعی، زہری، سلیمان بن یسار، ابن عباس سے روایت ہے کہ قبیلہ خشعم کی ایک خاتون نے رسول کریم صلی اللہ علیہ و آلہ و سلم سے دریافت کیا کہ جس وقت فضل (بھی) آپ صلی اللہ علیہ و آلہ و سلم کے ساتھ سوار تھے۔ یا رسول اللہ! اللہ تعالیٰ کا فرض حج اس کے بندوں پر ایسے وقت میں فرض ہوا کہ میرا والد بالکل بوڑھا ہو گیا ہے وہ اونٹ پر نہیں جم سکتا۔ کیا میں اس کی جانب سے اگر حج کروں تو کافی ہو گا ؟ یا ادا ہو جائے گا؟ آپ صلی اللہ علیہ و آلہ و سلم نے فرمایا ہاں۔


٭٭ حارث بن مسکین، ابن قاسم، مالک، ابن شہاب، سلیمان بن یسار، عبداللہ بن عباس سے روایت ہے کہ حضرت فضل بن عباس رسول کریم صلی اللہ علیہ و آلہ و سلم کے پیچھے سوار تھے کہ اس دوران قبیلہ خشعم کی ایک خاتون نے آپ صلی اللہ علیہ و آلہ و سلم سے مسئلہ دریافت کیا۔ حضرت فضل نے اس کی جانب دیکھنا شروع کر دیا اور رسول کریم صلی اللہ علیہ و آلہ و سلم فضل کا چہرہ دوسری جانب پھیرنے لگے۔ اس خاتون نے عرض کیا یا رسول اللہ صلی اللہ علیہ و آلہ و سلم خداوند قدوس کا فرض بندوں پر حج ایسے وقت میں ہوا کہ میرے والد بالکل بوڑھے ہو گئے ہیں۔ اونٹ پر (بھی نہیں ٹھہر سکتے کیا میں ان کی جانب سے حج کر لوں ؟ آپ نے فرمایا جی ہاں ! یہ تذکرہ حجۃ الوداع کاہے 


٭٭ ابوداؤد، یعقوب بن ابراہیم، وہ اپنے والد سے ، صالح بن کیسان، ابن شہاب، سلیمان بن یسار، ابن عباس سے روایت ہے کہ قبیلہ خشعم کی ایک خاتون نے عرض کیا یا رسول اللہ! خداوند قدوس کا فرض حج اس کے بندوں پر (میرے والد صاحب پر) اس وقت ہوا جبکہ وہ بوڑھے اور لاغر ہو چکے ہیں وہ اونٹ پر نہیں جم سکتے کیا میں ان کی جانب سے اگر حج کروں تو حج ادا ہو جائے گا یا نہیں ؟ رسول کریم صلی اللہ علیہ و آلہ و سلم نے ارشاد فرمایا جی ہاں۔ اس دوران حضرت فضل اس خاتون کی طرف دیکھنے لگے۔ وہ ایک خوبصورت خاتون تھی اور رسول کریم صلی اللہ علیہ و آلہ و سلم اس کا چہرہ دوسری جانب پھیرنے لگے۔

زیر نظر حدیث میں حضرت یحیی بن ابی اسحق پر اختلاف
مجاہد بن موسی، ہشیم، یحیی بن ابو اسحاق ، سلیمان بن یسار، عبداللہ بن عباس سے روایت ہے کہ ایک شخص نے حضرت رسول کریم صلی اللہ علیہ و آلہ و سلم سے دریافت کیا کہ میرے والد پر حج فرض ہوا ہے اور وہ بوڑھا اور کمزور ہے اور وہ اونٹ پر نہیں ٹھہر سکتا۔ اگر میں اس کو باندھ دوں تو مجھ کو اندیشہ ہے کہ ایسا نہ ہو کہ وہ مر جائے۔ کیا میں ان کی جانب سے حج کر لوں ؟ آپ نے فرمایا دیکھو اگر اس پر قرضہ ہو تو وہ قرضہ ادا کر لیتا تو کافی ہوتا اس نے عرض کیا جی ہاں۔ آپ صلی اللہ علیہ و آلہ و سلم نے فرمایا تم اپنے والد کی جانب سے حج کر لو۔


٭٭ احمد بن سلیمان، یزید، ہشام، محمد، یحیی بن ابو اسحاق ، سلیمان بن یسار، فضل بن عباس سے روایت ہے کہ وہ رسول کریم صلی اللہ علیہ و آلہ و سلم کی سواری کے پیچھے بیٹھے تھے کہ اس دوران ایک مرد حاضر ہوا اور اس نے عرض کیا یا رسول اللہ! میری والدہ محترمہ بالکل بڑھیا اور کمزور ہیں اگر میں ان کو اونٹ پر سوار کروں تو وہ سواری پر نہیں رک سکے گی اگر میں ان کو باندھ دوں تو مجھے اندیشہ ہے کہ وہ مر جائیں۔ رسول کریم صلی اللہ علیہ و آلہ و سلم نے ارشاد فرمایا کہ دیکھو اگر تمہاری والدہ پر قرضہ ہوتا تو تم قرض ادا کرتے اس نے عرض کیا جی ہاں۔ آپ صلی اللہ علیہ و آلہ و سلم نے فرمایا تو پھر تم اپنی والدہ کی جانب سے حج کرو۔


٭٭ ابوداؤد، ولید بن نافع، شعبہ، یحیی بن ابو اسحاق ، سلیمان بن یسار، فضل بن عباس سے روایت ہے کہ ایک شخص خدمت نبوی صلی اللہ علیہ و آلہ و سلم میں حاضر ہوا اور اس نے عرض کیا یا رسول اللہ! میرے والد بوڑھے پھونس ہو گئے ہیں وہ حج نہیں کر سکتے اگر میں اس کو اونٹ (یا کسی دوسری سواری) پر سوار کر دوں تو وہ سواری پر رک نہیں سکتے (یعنی کمزوری کی وجہ سے گر جائیں گے ) آپ صلی اللہ علیہ و آلہ و سلم نے فرمایا تم اپنے والد کی طرف سے حج کرو۔


٭٭ محمد بن معمر، ابو عاصم، زکریا بن اسحاق ، عمرو بن دینار، ابو شعثاء، ابن عباس سے روایت ہے کہ ایک آدمی خدمت نبوی صلی اللہ علیہ و آلہ و سلم میں حاضر ہوا اور اس نے عرض کیا میرے والد بالکل بوڑھے اور کمزور ہو گئے ہیں کیا میں ان کی جانب سے حج کر لوں آپ صلی اللہ علیہ و آلہ و سلم نے فرمایا جی ہاں تم دیکھو اگر تمہارے والد کے ذمہ قرض ہوتا تو وہ کافی ہوتا تو وہ کافی نہ ہوتا۔

علماء جس امر پر اتفاق کریں اس کے مطابق حکم کرنے سے متعلق

محمد بن العلاء، ابو معاویہ، الاعمش، عمارۃ، ابن عمیر، عبدالرحمن بن یزید، عبداللہ بن یزید سے روایت ہے کہ ایک دن لوگوں نے حضرت عبداللہ بن مسعود سے بہت باتیں کیں۔ انہوں نے فرمایا ایک دور ایسا تھا کہ ہم کسی بات کا حکم نہیں کرتے تھے اور نہ ہی ہم حکم کرنے کے لائق تھے پھر خداوند قدوس نے ہماری تقدیر میں لکھا تھا کہ ہم اس درجہ کو پہنچ گئے کہ جس کو تم دیکھ رہے ہو پس اب آج کے دن سے جس شخص کو تمہارے میں سے فیصلہ کرنے کی ضرورت پیش آ جائے تو اس کو چاہیے کہ وہ خداوند قدوس کی کتاب کے مطابق حکم دے اگر وہ فیصلہ کتاب اللہ میں نہ ملے تو اس کے رسول صلی اللہ علیہ و آلہ و سلم کے حکم کے مطابق حکم دے اور وہ فیصلہ کتاب اللہ اور پیغمبروں کے فیصلوں میں بھی نہ ہو تو نیک لوگوں کے فیصلوں کے مطابق فیصلے دے۔ نیک حضرات سے اس جگہ مراد حضرات خلفاء راشدین اور حضرت صحابہ کرام ہیں اور اگر وہ کام ایسا ہو جو کہ خداوند قدوس کی کتاب میں مل سکے اور نہ ہی اس کے رسول صلی اللہ علیہ و آلہ و سلم کے احکام میں ملے اور نہ ہی نیک حضرات کے فیصلوں میں تو تم اپنی عقل و فہم سے کام لو اور یہ نہ ہو کہ میں ڈرتا ہوں اور میں اس وجہ سے خوف محسوس کرتا ہوں کہ حلال (بھی) کھلا ہوا یعنی ظاہر ہے اور حرام (بھی) کھلا ہوا ہے اور دونوں (یعنی حرام و حلال) کتاب اللہ اور اس کے رسول صلی اللہ علیہ و آلہ و سلم کی حدیث سے معلوم ہوتے ہیں البتہ ان دونوں کے درمیان بعض ایسے کام ہیں کہ جن میں شبہ ہے تو تم اس کام کو چھوڑ دو جو کام تم کو شک و شبہ میں مبتلا کرے حضرت امام نسائی نے فرمایا کہ یہ حدیث جید ہے یعنی یہ حدیث صحیح ہے۔


٭٭ ترجمہ سابقہ روایت کے مطابق ہے۔


٭٭ محمد بن بشار، ابو عامر، سفیان، شیبانی، شعبی، شریح حضرت عمر کو تحریر فرمایا وہ ان سے دریافت فرما رہے تھے تو انہوں نے جواب میں تحریر کیا کہ تم کتاب اللہ کے مطابق فیصلہ کرو اگر کتاب اللہ میں نہ ہو تو رسول کریم صلی اللہ علیہ و آلہ و سلم کی سنت کے مطابق اگر اس میں بھی نہ ہو تو نیک لوگوں کے حکم کے موافق نہ ہو تو تمہارا دل چاہے تو تم پیچھے ہٹو اور میرا خیال ہے کہ پیچھے کی طرف ہٹ جانا تمہارے واسطے بہتر ہے۔

آیت کریم کی تفسیر سے متعلق

حسین بن حریث، فضل بن موسی، سفیان بن سعید، عطاء بن سائب، سعید بن جبیر، ابن عباس سے روایت ہے کہ حضرت عیسیٰ کے بعد چند بادشاہ گزرے کہ جنہوں نے تورات اور انجیل کو تبدیل کر دیا (یعنی ان دونوں کے خلاف کرنے لگے ) اور چند لوگ ایماندار بھی تھے جو کہ تورات اور انجیل پڑھا کرتے تھے۔ لوگوں نے ان بادشاہوں سے کہا ہم کو جو لوگ اس سے زیادہ گالی دیتے ہیں کیا ہو گی یہ لوگ اس آیت کریمہ کی تلاوت کرتے ہیں یعنی جو کوئی حکم نہ کرے خداوند قدوس کے حکم کے موافق تو وہ کافر ہے۔ اس طرح کی آیات اور جن سے ہمارے کام کا عیب نکلتا ہے پڑھتے ہیں تو تم لوگ ان کو حکم دو جس طریقہ سے ہم لوگ پڑھتے ہیں (مطلب یہ ہے کہ اس طرح کی آیات کریمہ کو تبدیل کر دیں یا نکال دیں ) اور ایمان لائیں جس طریقہ سے ایمان لائے (چنانچہ) بادشاہ نے ان لوگوں کو جمع کیا اور ان سے کہا کہ یا تو قتل ہو اور یا تورات اور انجیل کا پڑھنا چھوڑ دے البتہ ہم نے جس طریقہ سے تبدیل کیا ہے تو تم پڑھو۔ ان لوگوں نے کہا اس سے کیا مطلب ہے ہم کو چھوڑ دو کچھ لوگوں نے ان میں سے کہا ہم لوگوں کے لیے ایک مینار تعمیر کرا دو پھر اس پر ہم کو چڑھا دو اور ہم کو کچھ کھانے کو دے دو۔ تمہارے پاس ہم کبھی نہ آئیں گے۔ بعض لوگوں نے کہا تم لوگ ہمیں چھوڑ دو ہم سیر و سیاحت کریں گے اور ہم جنگل میں چلے جائیں گے اور جنگلی جانوروں کی طرح کھائیں گے اگر تم ہم کو بستی میں دیکھو تو تم ہم کو مار ڈالنا۔ بعض نے کہا ہم کو جنگل میں گھر بنا دو ہم لوگ (جنگل میں ) کنوئیں کھودیں گے اور سبزیاں لگائیں گے نہ ہم تم لوگوں کے پاس آئیں گے اور کوئی قبیلہ ایسا نہیں تھا کہ جس کا رشتہ دار دوست ان لوگوں میں نہ ہو آخر کار ان لوگوں نے اسی طریقہ سے کیا۔ ان ہی لوگوں سے متعلق خداوند قدوس نے آیت کریمہ نازل فرمائی۔ یعنی ان لوگوں نے خود اس طرح کی درویشی نکال لی تھی۔ ہم نے ان کو حکم نہیں کیا تھا پھر اس کو بھی جیسا دل چاہے ویسا نہ کر سکے۔ زبان سے بعض لوگ کہنے لگے کہ ہم لوگ بھی اسی طرح کی عبادت کریں گے کہ جیسی عبادت فلاں آدمی کرتا ہے اور ہم لوگ جنگل کی سیر و تفریح بھی کریں گے جیسے فلاں نے سیر و تفریح کی تھی اور ہم لوگ اسی طرح کا مکان تعمیر کریں گے جیسا مکان فلاں نے بنایا لیکن وہ لوگ شرک میں مبتلا تھے اور جن لوگوں کی اتباع کرتے تھے ان کے ایمان سے بے خبر تھے جب خداوند قدوس نے رسول کریم صلی اللہ علیہ و آلہ و سلم کو بھیجا تو ان میں سے کچھ لوگ باقی تھے کوئی اپنے عبادت کرنے کی جگہ پہنچا تو کوئی شخص جنگل سے آیا اور کوئی گرجا سے آیا اور آپ صلی اللہ علیہ و آلہ و سلم پر ایمان لائے آپکو سچا قرار دیا۔ اس پر خداوند قدوس نے یہ آیت کریمہ نازل فرمائی۔ یعنی اے ایمان والو! خداوند قدوس سے ڈرو اور ایمان لاؤ اس کے پیغمبر پر وہ تم کو دوگنا حصہ اپنی رحمت کا عطا فرمائے گا ایک تو حضرت عیسیٰ اور تورات اور انجیل پر ایمان لانے کا ثواب دوسرے حضرت محمد صلی اللہ علیہ و آلہ و سلم پر ایمان لانے کا اور ان کو سچا ماننے کا ثواب وہ تمہارے واسطے ایک روشنی عطا فرمائے گا یعنی قرآن اور پیغمبر کی پیروی۔ پھر کہا یہ اس لیے کہ اہل کتاب یعنی یہود و نصاریٰ جو تمہاری مشابہت کرتے ہیں لیکن تمہاری طرح ایمان نہیں لائے حضرت محمد صلی اللہ علیہ و آلہ و سلم اور قرآن پر وہ یہ جان لیں کہ اللہ کا فضل حاصل نہ کر سکیں گے۔

قاضی کا ظاہر شرح پر حکم

عمرو بن علی، یحیی، ہشام بن عروٰۃ، وہ اپنے والد سے ، زینب بنت ابو سلمہ، ام سلمہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا میرے سامنے تم لوگ مقدمہ لاتے ہو میں انسان ہوں شاید تمہارے میں کسی کی زبان اور دلیل تیز ہو اگر میں اس کے بھائی کا حق اس کو دلوا دوں تو وہ نہ ملے اور یہ سمجھ لے کہ میں نے ایک ٹکڑا اس کو آگ (جہنم) کا دلوایا ہے۔

حاکم اپنی عقل سے فیصلہ کر سکتا ہے 

عمران بن بکار بن راشد، علی بن عیاش، شعیب، ابو زناد، عبدالرحمن الاعرج، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا دو خواتین ایک جگہ تھیں اور ان دونوں کا ایک ایک بچہ تھا اس دوران ایک بھیڑیا آ گیا اور ایک کے بچے کو وہ اٹھا کر لے گیا جس کے بچے کو وہ لے گی وہ دوسری خاتون سے کہنے لگی کہ تیرا بچہ لے گیا اور وہ کہنے لگی کہ تیرا بچہ (بھیڑیا) لے گیا۔ پھر دونوں حضرت داؤد کی خدمت میں حاضر ہوئیں اور ان سے عرض کیا فیصلہ کرانے کے لیے۔ انہوں نے ان میں سے بڑی خاتون کو بچہ دلوانے کا حکم کیا اس کے بعد وہ دونوں حضرت سلیمان کی خدمت میں حاضر ہوئیں اور ان سے عرض کیا انہوں نے فرمایا تم ایک چاقو چھری لاؤ۔ میں بچے کو دو حصوں میں بانٹ دوں گا (یعنی اس بچہ کے دو ٹکڑے کر دوں گا) یہ بات سن کر چھوٹی عورت نے کہا تم ایسا نہ کرو خداوند قدوس تم پر رحم فرمائے وہ بڑی ہی عورت کا بچہ ہے۔ حضرت سلیمان نے یہ بات سن کر وہ بچہ اس چھوٹی عورت کو دلوا دیا حضرت ابو ہریرہ نے فرمایا چھری کا نام سکین ہم نے کبھی نہیں سنا تھا ہم لوگ تو اس کو مدیہ کے نام سے پکارا کرتے تھے۔

قاضی و حاکم کے لیے اس کی گنجائش کہ جو کام نہ کرنا ہو اس کو ظاہر کرے کہ میں یہ کام کروں گا تاکہ حق ظاہر ہو جائے 

ربیع بن سلیمان، شعیب بن لیث، لیث، ابن عجلان، ابو زناد، الاعرج، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا دو خواتین نکلیں اور ان کے ساتھ ان کے بچے بھی تھے ان میں سے ایک بچے پر بھیڑیے نے حملہ کر دیا اور اس کو لے گیا پھر وہ دونوں اس لڑکے کے واسطے جو کہ باقی تھا لڑتی ہوئیں حضرت داؤد کی خدمت میں حاضر ہوئیں۔ انہوں نے وہ بچہ بڑی عورت لو دلوا دیا۔ پھر وہ دونوں حضرت سلیمان کے پاس سے گزریں انہوں نے ان کا حال دریافت کیا۔ حضرت سلیمان نے ارشاد فرمایا میرے پاس تم چھری لے کر آ میں بچے کے دو حصے کر دوں گا۔ یہ بات سن کر چھوٹی عورت نے (فورا) کہا کیا واقعی یہ بات سچ ہے کہ آپ اس بچہ کو چھری سے کاٹ دیں گے ؟ حضرت سلیمان نے فرمایا جی ہاں۔ اس پر اس عورت نے عرض کیا چھوڑ دیں اور میرا بھی حصہ اسی کو دے دیں۔ حضرت سلیمان نے فرمایا جا بیٹا تمہارا ہے پھر وہ لڑکا اس کو دلوا دیا۔




نماز کا بیان

فرضیت نماز

یعقوب بن ابراہیم، یحیی بن سعید، ہشام الدستوائی، قتادہ، انس بن مالک سے روایت ہے کہ انہوں نے حضرت مالک بن صعصعہ سے سنا کہ حضرت رسول کریم صلی اللہ علیہ و آلہ و سلم نے ارشاد فرمایا کہ میں بیت اللہ شریف کے نزدیک تھا اور میں نیند کے عالم میں اور جاگنے کے عالم کے درمیان تھا کہ اس دوران ایک آدمی دو آدمیوں کے درمیان میں آ گیا (مراد فرشتہ ہے ) اور اس جگہ سونے کا ایک طشت لایا گیا جو کے حکمت اور ایمان سے پر تھا تو میرا سینہ چاک کیا گیا اور میرا سینہ حلق سے لے کر پیٹ تک چاک کیا گیا اور میرا قلب زمزم کے پانی سے دھویا گیا اس کے بعد میرا سینہ حکمت اور ایمان سے بھر دیا گیا اس کے بعد میرے سامنے ایک جانور آیا جو کہ خچر سے چھوٹا اور گدھے سے بڑا تھا اور میں حضرت جبرائیل کے ساتھ روانہ ہو گیا اور پہلے آسمان پر جو کہ دنیا سے نظر آتا ہے وہاں پہنچا۔ وہاں کے پہرہ دار نے کہا کہ کون ہے ؟ تو حضرت جبرائیل نے فرمایا میں جبرائیل ہوں۔ انہوں نے دریافت کیا کہ تمہارے ساتھ اور کون ہے ؟ حضرت جبرائیل نے فرمایا کہ محمد صلی اللہ علیہ و آلہ و سلم ہیں ان پہرہ داروں نے دریافت کیا کہ کیا وہ بلائے گئے ہیں یعنی ان کو اس جگہ آنے کی دعوت دی گئی ہے (انہوں نے فرمایا کہ جی ہاں ) پھر ان پہرہ داروں نے کہا کہ مرحبا یعنی خوش آمدید (یہ جملہ اہل عرب کا جملہ ہے جو کہ وہ حضرات مہمان کی آمد کے خوشی کے موقع پر بولتے ہیں۔ اس جملہ کا مطلب یہ ہے کہ تم کشادہ اور بہترین جگہ آ گئے ہو) حضرت جبرائیل فرماتے ہیں کہ پھر میں حضرت آدم کی خدمت میں حاضر ہوا اور میں نے ان کو سلام کیا انہوں نے فرمایا مرحبا اے صاحب زادے اور اے نبی صلی اللہ علیہ و آلہ و سلم! پھر ہم دونوں دوسرے آسمان پر پہنچے اس جگہ بھی ہم سے دریافت کیا کہ کون آیا ہے ؟ حضرت جبرائیل نے فرمایا کہ میں جبرائیل ہوں۔ پہرہ داروں اور محافظین نے عرض کیا کہ تمہارے ساتھ کون ہے ؟ انہوں نے فرمایا میرے ساتھ محمد صلی اللہ علیہ و آلہ و سلم ہیں پھر اسی طریقہ سے کہا یعنی دریافت کیا گیا کہ وہ بلائے گئے ہیں یعنی ان کو دعوت دی گئی ہے حضرت جبرائیل نے فرمایا کہ جی ہاں ان کو دعوت دی گئی ہے۔ پھر انہوں نے مرحبا فرمایا اور فرمایا کہ بہت بہتر ہے تشریف لے آئیں پھر میں یحیی اور حضرت عیسیٰ کی خدمت میں حاضر ہوا اور ان کو سلام کیا انہوں نے فرمایا کہ مرحبا بھائی اور بنی (صلی اللہ علیہ و آلہ و سلم) پھر ہم لوگ تیسرے آسمان پر گئے وہاں بھی دریافت کیا گیا کہ کون ہے ؟ جبرائیل نے کہا کہ تمہارے ساتھ کون ہے ؟ کہا کہ محمد صلی اللہ علیہ و آلہ و سلم پھر اسی طرح سے کہا کہ پھر حضرت یوسف کی خدمت میں حاضر ہوا اور ان کو سلام کیا انہوں نے کہا مرحبا اے بھائی اور ہمارے نبی صلی اللہ علیہ و آلہ و سلم پھر ہم لوگ چوتھے آسمان پر گئے۔ وہاں بھی اسی طرح سے معاملہ ہوا پھر میں حضرت ادریس کی خدمت میں حاضر ہوا اور میں نے ان کو سلام کیا انہوں نے فرمایا بھائی صاحب اور ہمارے نبی صلی اللہ علیہ و آلہ و سلم۔ اس کے بعد ہم دونوں پانچویں آسمان پر پہنچے اس مقام پر بھی ہمارے ساتھ یہی معاملہ پیش آیا اور میں حضرت ہارون کے نزدیک پہنچا اور ان کو سلام کیا۔ انہوں نے فرمایا خوش آمدید! اے ہمارے بھائی اور نبی صلی اللہ علیہ و آلہ و سلم۔ پھر ہم لوگ چھٹے آسمان پر گئے وہاں بھی اسی طریقہ سے واقعہ پیش ہوا حضرت موسیٰ کی خدمت میں حاضر ہوا اور ان کو سلام کیا۔ انہوں نے فرمایا خوش آمدید اے ہمارے بھائی اور ہمارے نبی صلی اللہ علیہ و آلہ و سلم جس وقت میں آگے کی طرف چلا تو وہ رونے لگ گئے۔ ان سے دریافت کیا گیا کہ آپ کیوں رو رہے ہیں ؟ فرمایا کہ یہ نوجوان کہ جس کو آپ نے دنیا میں میرے آگے بعد نبی بنا کر بھیجا ان کی امت میں سے میری امت سے زیادہ اور بہتر لوگ جنت میں داخل ہو گے۔ یہاں تک کہ ہم لوگ ساتویں آسمان پر پہنچ گئے وہاں پر بھی اسی طریقے سے ہم سے سوالات کئے گئے۔ پھر میں حضرت ابراہیم کے نزدیک پہنچا میں نے ان کو سلام کیا انہوں نے فرمایا اے میرے بیٹے خوش آمدید اور اے نبی صلی اللہ علیہ و آلہ و سلم خوش آمدید اس کے بعد مجھے بیت المعمور کی زیارت کرائی گئی (بیت المعمور فرشتوں کا قبلہ ہے ) میں نے حضرت جبرائیل امین سے دریافت کیا کہ یہ کیا ہے ؟ حضرت جبرائیل نے فرمایا یہ بیت المعمور ہے اس میں روزانہ ستر ہزار فرشتے نماز ادا فرماتے ہیں پھر جس وقت نماز ادا فرما کر باہر کی جانب جاتے ہیں تو پھر دوبارہ اس جگہ واپس نہیں آتے (یعنی روزانہ ستر ہزار فرشتے آتے ہیں اس سے فرشتوں کی تعداد اور ان کا غیر معمولی تعداد میں ہونے کا اندازہ ہوتا ہے ) اس کے بعد مجھ کو سدرۃ المنتہی کی زیارت کرائی گئی (اس لفظ کا ترجمہ ہے بیری کا درخت) اور یہ درخت ساتویں آسمان کہ اوپر ہے اور اس کو اس وجہ سے منتہی کہا جاتا ہے کیونکہ حضرات ملائکہ اس مقام پر قیام فرماتے ہیں اور کوئی فرشتہ اس سے آگے نہیں بڑھتا بغیر حکم خداوندی کے تو اس درخت کے بیر مٹکوں کے برابر تھے اور اس درخت (یعنی سدرۃ المنتہی) کی جڑ میں چار نہریں جاری ہو رہی تھیں دو نہریں چھپی ہوئیں تھیں اور دو کھلی ہوئیں نہریں تھیں میں نے حضرت جبرائیل سے دریافت کیا کہ یہ کیا ہے ؟ انہوں نے فرمایا کہ جو نہریں آپ صلی اللہ علیہ و آلہ و سلم نے چھپی ہوئیں دیکھی ہیں وہ تو جنت کی طرف سے گئی ہیں اور جو نہریں کھلی ہوئی (دیکھی ہیں وہ فرات اور نیل کی نہریں ہیں ) اس کے بعد مجھ پر پچاس نمازیں فرض قرار دی گئی۔ پھر میں جب حضرت موسیٰ کی خدمت میں حاضر ہوا تو انہوں نے فرمایا تم نے کیا کام انجام دیا؟ میں نے عرض کیا مجھ پر پچاس نمازیں فرض قرار دی گئی ہیں حضرت موسیٰ نے کہا میں تم سے زیادہ لوگوں کے حال سے واقف ہوں میں نے قوم بنی اسرائیل کی کافی اصلاح کی کوشش کی تھی اور تمہاری امت اتنی زیادہ تعداد میں نمازیں نہ ادا کر سکیں گی۔ تم لوگ پھر دوبارہ بارگاہ خداوندی میں حاضر ہو اور خداوند قدوس کے حضور نمازوں کی تخفیف کے بارے میں عرض کرو چنانچہ پھر میں دربار خداوندی میں حاضر ہوا اور نماز کی تخفیف کئے جانے کے بارے میں عرض کیا اس پر خداوند قدوس نے چالیس نمازیں فرض قرار دے دی جس وقت حضرت موسیٰ کی خدمت میں دوبارہ حاضر ہوا تو انہوں نے دریافت فرمایا کہ تم نے کیا کام کیا؟ میں نے عرض کیا کہ (میرے عرض کرنے پر) خداند تعالیٰ نے پچاس کے بجائے نمازیں چالیس قرار دے دیں (یعنی دس نمازوں کی کمی فرما دی) حضرت موسیٰ نے پھر اسی طریقہ سے فرمایا (یعنی تمہاری امت اس قدر نمازیں ادا نہیں کر سکے گی) تم (تیسری مرتبہ) پھر بارگاہ خداوندی میں جا کر عرض کرو اور اس تعداد میں کمی کراؤ۔ چنانچہ میں پھر بارگاہ ایزدی میں حاضر ہوا (اور نماز کی تعداد میں کمی کئے جانے کے بارے میں عرض کیا) چنانچہ نمازیں تیس کر دی گئیں۔ جس وقت میں حضرت موسیٰ کی خدمت میں حاضر ہوا اور ان سے عرض کیا۔ انہوں نے پھر اسی طریقہ سے کہا پھر میں بارگاہ خدا وندی میں حاضر ہوا تو خداوند قدوس نے نمازیں بیس فرما دیں پھر اسی طریقہ سے نمازیں دس ہو گئی پھر پانچ نمازیں ہو گئیں پھر میں حضرت موسیٰ کی خدمت میں حاضر ہوا انہوں نے پھر اسی طریقہ سے فرمایا (یعنی پھر حاضر ہو کر نماز میں کمی کرا) اس پر میں نے عرض کیا کہ اب مجھ کو حیا محسوس ہوتی ہے کہ اب پھر بارگاہ الہی میں اس کے لئے حاضر ہوں اس پر منجانب اللہ آواز دی گئی کہ میں نے اپنا فرض جاری کر دیا اور میں نے اپنے بندوں پر (نماز میں کمی کر دی) اور میں ایک نیک عمل کا دس گنا صلہ دوں گا۔ (تو اب پانچ وقت کی نمازوں کا پانچ گنا ثواب ہوا)۔


٭٭ یونس بن عبدالاعلی، ابن وہب، یونس، ابن شہاب، انس بن مالک سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا خدا تعالیٰ نے میری امت پر پچاس نمازیں فرض قرار دی ہیں میں جس وقت واپس آیا تو حضرت موسیٰ کے پاس سے گزرا انہوں نے فرمایا تم پر خداوند تعالیٰ نے کیا فرض قرار دیا۔ میں نے عرض کیا نمازیں پچاس فرض قرار دی ہیں۔ حضرت موسیٰ نے فرمایا تم پھر خداوند قدوس کے حضور حاضر ہو جاؤ اس لیے کہ تمہاری امت نمازوں کی ادائیگی کی طاقت نہیں رکھے گی چنانچہ میں اپنے پروردگار کی خدمت میں حاضر ہوا اور ان سے عرض کیا خداوند قدوس نے نمازیں آدھی تعداد میں فرما دیں پھر حضرت موسیٰ کی خدمت میں حاضر ہوا اور ان سے عرض کیا۔ انہوں نے فرمایا کہ تم پھر بارگاہ خداوندی میں حاضر ہو جاؤ اس لیے کہ تمہاری امت اس قدر نمازوں کی طاقت نہیں رکھے گی۔ میں واپس اپنے پروردگار کی خدمت میں حاضر ہوا اس نے فرمایا کہ پانچ نمازیں ہیں اور وہ پچاس کے بقدر ہیں میرے یہاں پر فیصلہ میں کسی قسم کی تبدیلی نہیں ہوتی چنانچہ میں حضرت موسیٰ کی خدمت میں حاضر ہوا اور ان سے عرض کیا حضرت موسیٰ نے فرمایا پھر تم لوگ بارگاہ خداوندی میں حاضری دو۔ میں نے عرض کیا اب مجھ کو پروردگار سے کچھ عرض کرنے میں حیا محسوس ہوتی ہے۔


٭٭ عمرو بن ہشام، مخلد، سعید بن عبدالعزیز، یزید بن ابو مالک، انس بن مالک سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا (ایک روز) میرے پاس ایک جانور لایا گیا جو کہ گدھے سے بڑا تھا اور خچر سے چھوٹا تھا اس کا قدم جس جگہ تک نگاہ جاتی تھی وہیں تک پڑتا تھا میں اس جانور پر سوار ہوا اور میرے ساتھ جبرائیل تھے تو میں روانہ ہو گیا حضرت جبرائیل نے فرمایا اب اتر جاؤ اور نماز ادا کرو۔ میں اتر گیا اور نماز ادا کی۔ حضرت جبرائیل نے فرمایا کہ تم لوگ واقف ہو کہ تم نے نماز کس جگہ ادا کی۔ طیبہ (مدینہ منورہ کا لقب) اسی جانب ہجرت ہو گی۔ پھر حضرت جبرائیل نے فرمایا اس جگہ اتر جا اور نماز ادا کرو میں نے نماز ادا کی۔ حضرت جبرائیل نے دریافت کیا کہ تم واقف ہو کہ تم نے نماز کس جگہ نماز ادا کی؟ یہ جگہ بیت اللحم ہے کہ جس جگہ حضرت عیسیٰ کی ولادت مبارکہ ہوئی تھی پھر میں بیت المقدس پہنچا وہاں پر تمام حضرات انبیاء جمع تھے حضرت جبرائیل نے مجھ کو آگے کی جانب بڑھایا۔ میں تمام حضرات کا امام بنا پھر حضرت جبرائیل مجھ کو چڑھا کر آسمان اول پر لے گئے اس جگہ حضرت آدم سے میری ملاقات ہوئی۔ اس کے بعد دوسرے آسمان پر لے گئے وہاں پر دونوں خالہ زاد بھائی حضرت عیسیٰ اور حضرت یحیی سے ملاقات ہوئی۔ پھر تیسرے آسمان پر لے گئے وہاں پر حضرت یوسف سے میری ملاقات ہوئی۔ پھر چوتھے آسمان پر لے گئے وہاں پر میری ملاقات حضرت ہارون سے ہوئی پھر مجھ کو پانچویں آسمان پر لے گئے وہاں پر حضرت ادریس سے ملاقات ہوئی۔ پھر چھٹے آسمان پر لے گئے وہاں پر حضرت موسیٰ سے ملاقات ہوئی۔ پھر ساتویں آسمان پر لے گئے وہاں پر میری ملاقات حضرت ابراہیم سے ہوئی پھر مجھ کو ساتویں آسمان کے اوپر لے گئے یہاں تک کہ ہم لوگ مقام سدرۃ المنتہی کے نزدیک پہنچ گئے وہاں پر مجھ پر ایک بادل کے ٹکڑے نے سایہ کر دیا (کیونکہ اس ٹکڑے میں خداوند قدوس کی تجلی تھی) میں خداوند قدوس کے حضور سجدہ ریز ہو گیا اس کے بعد مجھ سے فرمایا کہ جس روز میں نے زمین اور آسمان کو پیدا کیا تھا اس روز تم پر اور تمہاری امت پر پچاس نمازیں فرض قرار دی گئی تھیں اب ان نمازوں کو آپ صلی اللہ علیہ و آلہ و سلم ادا فرمائیں اور ان نمازوں کو آپ صلی اللہ علیہ و آلہ و سلم کی امت کو بھی ادا کرنا چاہیے بہرحال میں واپس آ کر حضرت ابراہیم کی خدمت میں حاضر ہوا انہوں نے مجھ سے کوئی بات نہیں دریافت کی پھر میں حضرت موسیٰ کی خدمت میں حاضر ہوا انہوں نے فرمایا کہ کس قدر نمازیں آپ صلی اللہ علیہ و آلہ و سلم کے ذمہ قرار دی گئی ہیں ؟ اور تمہاری امت پر کتنی نمازیں ادا کرنا لازم فرمایا گیا ہے۔ میں نے عرض کیا کہ پچاس نمازیں۔ حضرت موسیٰ نے فرمایا کہ نہ تو تمہارے اندر اس قدر طاقت ہے اور نہ ہی تمہاری امت میں اس قدر طاقت ہے اس وجہ سے تم پھر اپنے پروردگار کی خدمت میں واپس جا اور نمازوں کی تعداد میں تم کمی کرا۔ چنانچہ میں واپس ہو گیا پھر خداوند قدوس نے نمازوں کی تعداد میں دس نمازوں کی کمی فرما دی۔ یہاں تک کہ وہ نمازیں صرف پانچ باقی رہ گئیں اس پر حضرت موسیٰ نے فرمایا کہ تم واپس جاؤ اور پھر ایک مرتبہ نمازوں کی تعداد میں کمی کرا لو۔ اس وجہ سے قوم بنی اسرائیل پر دو نمازیں قرار دی گئی تھیں وہ لوگ اس نماز کو نہیں ادا کر سکے۔ چنانچہ پھر میں دربار خداوندی میں حاضر ہوا اور نماز کی تعداد میں کمی کرانا چاہا اس پر خداوند قدوس نے فرمایا کہ جس روز سے میں نے آسمان اور زمین کو پیدا کیا ہے اسی روز تم پر اور تمہاری امت پر پچاس نمازیں فرض قرار دی گئی تھیں۔ اب یہ پانچ نمازیں پچاس نمازوں کے برابر ہیں تو تم لوگ ان نمازوں کو ادا کرو اور آپ صلی اللہ علیہ و آلہ و سلم کی امت بھی ان نمازوں کو ادا کرے (مطلب یہ ہے کہ پانچ نمازوں سے کم نہ ہوں گی اور پانچ نمازیں اب قطعی اور لازمی قرار دے دی گئی ہیں ) اس کے بعد حضرت موسیٰ کی خدمت میں واپس آیا انہوں نے فرمایا کہ تم جاؤ پھر تم خداوند قدوس کے حضور واپس جاؤ۔ اب یہ بات اچھی طرح میرے ذہن نشین ہو چکی تھی۔ یہ حکم اب قطعی اور لازمی ہے اس وجہ سے میں پھر بارگاہ خداوندی میں (نماز میں تخفیف کیلئے ) نہیں گیا۔

شراب کی حرمت سے متعلق 

خداوند قدوس نے ارشاد فرمایا اے اہل ایمان! شراب اور جوا اور بت اور پانسے (کے تیر) یہ تمام کے تمام ناپاک ہیں شیطان کے کام ہیں اور شیطان یہ چاہتا ہے کہ تمہارے درمیان میں دشمنی اور لڑائی پیدا کرا دے شراب پلا اور جوا کھلا کر اور روک دے تم کو اللہ کی یاد سے اور نماز سے تو تم لوگ چھوڑتے ہو یا نہیں۔
احمد بن سلیمان، یحیی بن آدم، مالک بن مغول، زبیر بن عدی، طلحہ بن مصرف، مرۃ، عبداللہ بن مسعود سے روایت ہے کہ جس وقت حضرت رسول کریم صلی اللہ علیہ و آلہ و سلم معراج میں تشریف لے گئے تو آپ صلی اللہ علیہ و آلہ و سلم کو سدرۃ المنتہی تک لے گئے اور وہ چھٹے آسمان میں ہے جو چیزیں یعنی نیک اعمال اور نیک ارواح زمین سے اوپر کی طرف جاتی ہیں اور وہ وہاں پر ٹھہر جاتی ہیں اسی طریقہ سے جو چیزیں یعنی (احکام خداوندی) اوپر سے نازل ہوتے ہیں وہ بھی وہاں پر پہنچ کر ٹھہر جاتے ہیں یہاں تک کہ فرشتے ان احکام کا جس جگہ کے بارے میں حکم ہوتا ہے وہ ان احکام کو اس جگہ پہنچاتے ہیں یہ آیت کریمہ (اِذْ یَغْشَى السِّدْرۃَ مَا یَغْشى) 53۔ النجم:16) تلاوت فرمائی اور حضرت عبداللہ نے اس آیت کریمہ کو تلاوت فرمایا (یعنی جس وقت سدرۃ المنتہی کو ڈھانپ لیا) حضرت عبداللہ نے فرمایا اس سے مراد سونے کے پروانے ہیں اور خداوند قدوس کے انوار کو سونے کے پروانوں سے تشبیہ دی گئی۔ ایک روایت میں ہے (یعنی سونے کی ٹڈیاں ) تو حضرت رسول کریم صلی اللہ علیہ و آلہ و سلم کو شب معراج میں تین چیزیں عطا فرمائی گئی ہیں ایک تو نماز پانچ وقت کی اور دوسری آیات کریمہ سورہ بقرہ یعنی (اٰمَنَ الرَّسُوْلُ بِمَآ اُنْزِلَ اِلَیْہِ مِنْ رَّبِّہٖ وَالْمُؤْمِنُوْنَ ۭ کُلٌّ اٰمَنَ بِاللہِ وَمَلۗىِٕکَتِہٖ وَکُتُبِہٖ وَرُسُلِہٖۣلَا نُفَرِّقُ بَیْنَ اَحَدٍ مِّنْ رُّسُلِہٖ ۣ وَقَالُوْا سَمِعْنَا وَاَطَعْنَا ڭ غُفْرَانَکَ رَبَّنَا وَاِلَیْکَ الْمَصِیْرُ) 2۔ البقرۃ:185)سے لے کر آخر تک تلاوت کی۔ تیسرے جو شخص آپ صلی اللہ علیہ و آلہ و سلم کی امت میں سے انتقال کر جائے لیکن خداوند قدوس کے ساتھ اس نے کسی کو شریک نہ کیا ہو تو اس کے گناہ معاف کر دیئے جائیں گے۔

نماز کس جگہ فرض ہوئی؟

سلیمان بن داؤد، ابن وہب، انس بن مالک سے روایت ہے کہ مکہ مکرمہ میں فرض ہوئیں اور دو فرشتے حضرت رسول کریم صلی اللہ علیہ و آلہ و سلم کی خدمت میں حاضر ہوئے اور آپ صلی اللہ علیہ و آلہ و سلم کو زمزم کے کنویں پر لے گئے وہاں پر ان کا پیٹ چاک کیا گیا اور آپ صلی اللہ علیہ و آلہ و سلم کی آنتیں باہر نکال کر سونے کی طشت میں رکھ دی گئیں پھر ان کو زمزم کے پانی سے دھویا گیا پھر ان کے اندر علم و حکمت بھر دیا گیا۔

کس طریقہ سے نماز فرض ہوئی؟

اسحاق بن ابراہیم، سفیان، زہری، عروہ، عائشہ صدیقہ رضی اللہ عنہا سے روایت ہے کہ پہلے دو رکعات تھیں پھر سفر کی نماز اپنی حالت پر رہی یعنی سفر میں دوہی رکعات رہیں ظہر اور عصر اور عشا اور نماز فجر لیکن مغرب کی نماز تو برابر ہے اور سفر اور حالت قیام (دونوں ) میں اس کا ایک ہی حکم ہے (اور یہی حکم نماز فجر کاہے )۔


٭٭ محمد بن ہاشم بعلبکی، ولید، ابو عمرو و اوزاعی سے روایت ہے کہ انہوں نے دریافت کیا حضرت ابن شہاب اور زہری سے کہ رسول کریم صلی اللہ علیہ و آلہ و سلم کی نماز ہجرت سے پہلے کس طریقہ سے تھی تو انہوں نے فرمایا کہ مجھ سے حضرت عروہ نے بیان فرمایا انہوں نے حضرت عائشہ صدیقہ سے سنا کہ خداوند قدوس نے پہلے اپنے رسول پر دوہی رکعت نماز فرض فرمائی پھر حضر میں (یعنی حالت قیام میں ) چار رکعت پوری فرمائیں اور حالت سفر میں دو رکعت ہی مکمل باقی رہیں (اس میں کمی نہیں ہوئی)


٭٭ قتیبہ، مالک، صالح بن کسان، عروہ، عائشہ صدیقہ سے روایت ہے کہ نماز کی دو رکعت فرض ہوئیں پھر نماز سفر اپنی ہی حالت میں رہی اور حضر (یعنی قیام) کی حالت کی نماز میں اضافہ کر دیا گیا۔


٭٭ عمرو بن علی، یحیی و عبدالرحمن، ابو عوانہ، بکیر بن اخنس، مجاہد، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم نے مقیم ہونے کی حالت میں چار رکعت فرض فرمائیں اور حالت سفر میں اور خوف کی حالت میں ایک رکعت نماز فرض قرار دی۔


٭٭ یوسف بن سعید، حجاج بن محمد، محمد بن عبداللہ الشعشی، عبداللہ بن ابو بکر بن حارث بن ہشام، امیٰۃ بن عبداللہ بن خالد بن اسید سے روایت ہے کہ انہوں نے عبداللہ بن عمر سے فرمایا کہ تم کس طریقہ سے نماز قصر ادا کرتے ہو حالانکہ خداوند قدوس نے ارشاد فرمایا ہے کہ تم لوگوں پر کسی قسم کا گناہ نہیں ہے نماز کے قصر کر نے میں۔ اگر تم کو خوف ہو کفار کے فساد کا (قصر کا مدار خوف پر ہے اب خوف کا عالم نہیں ) عبداللہ بن عمر نے جواب میں فرمایا اے میرے بھتیجے ! حضرت رسول کریم صلی اللہ علیہ و آلہ و سلم ہم لوگوں کے پاس ایسی حالت میں تشریف لائے تھے جب کہ ہم لوگ گمراہ تھے (اسلام کی معمولی بات سے بھی ناواقف تھے ) آپ صلی اللہ علیہ و آلہ و سلم نے ہم لوگوں کو علم سے واقف کرایا یعنی دین کی سمجھ بوجھ عطا فرمائی اور علم کی دولت ہم کو آپ صلی اللہ علیہ و آلہ و سلم سے نصیب ہوئی تو یہ بات ہم کو آپ صلی اللہ علیہ و آلہ و سلم نے ہی سکھلائی اور بتلائی کہ حکم خداوندی یہ ہے کہ تم لوگ حالت سفر میں فرض نماز دو رکعت پڑھو چاہے خوف کا عالم ہو یا نہ ہو۔ پس قرآن کریم سے نماز قصر خوف کی حالت میں پڑھنا ثابت ہوتا ہے اس لئے جس طریقہ سے قرآن کریم کی آیات پر عمل ضروری ہے اسی طریقہ سے حدیث شریف پر بھی عمل کرنا ضروری ہے۔

دن اور رات میں نمازیں کتنی تعداد میں فرض قرار دی گئیں 

قتیبہ، مالک، ابو سہیل، طلحہ بن عبید اللہ سے روایت ہے کہ نجد کا باشندہ ایک روز خدمت نبوی صلی اللہ علیہ و آلہ و سلم میں حاضر ہوا جو پریشان حال اور بدحال لگ رہا تھا اور اس شخص کی آواز کی جھن جھن ہم لوگ محسوس کر رہے تھے۔ لیکن اس شخص کی گفتگو نہیں سمجھتے تھے یہاں تک کہ وہ شخص نزدیک پہنچ گیا۔ ہم کو معلوم ہوا کے یہ شخص اسلام کا مفہوم سمجھ رہا ہے۔ رسول کریم صلی اللہ علیہ و آلہ و سلم نے فرمایا اسلام کا تعارف یہ ہے کہ پانچ وقت کی نمازیں ادا کرنا رات اور دن میں۔ اس شخص نے عرض کیا اس کے علاوہ تو اب کوئی نماز میرے ذمہ نہیں ہے آپ صلی اللہ علیہ و آلہ و سلم نے ارشاد فرمایا نہیں اور اب اس کے علاوہ کوئی دوسری نماز تمہارے ذمہ نہیں ہے لیکن نماز نفل تم چاہو تو پڑھ لو اور ماہ رمضان المبارک کے روزے رکھنا۔ اس شخص نے عرض کیا میرے اوپر اب اس کے علاوہ تو کوئی بات لازم نہیں ہے آپ صلی اللہ علیہ و آلہ و سلم نے فرمایا نہیں تمہارا دل چاہے تو نفلی روزہ رکھو اس کے بعد آپ صلی اللہ علیہ و آلہ و سلم نے زکوٰۃ کے بارے میں بیان فرمایا۔ اس نے عرض کیا اب اس کے علاوہ تو اور کچھ مجھ کو ادا کرنا ضروری نہیں ہے۔ آپ صلی اللہ علیہ و آلہ و سلم نے فرمایا کہ نہیں لیکن نفلی طریقہ سے جو تمہارا دل چاہے دے دینا۔ پھر وہ شخص پشت پھیر کر روانہ ہو گیا اور وہ شخص یہ کہتا ہوا جا رہا تھا کہ خدا کی قسم میں اس میں کسی قسم کی کوئی کمی بیشی نہیں کروں گا رسول کریم صلی اللہ علیہ و آلہ و سلم نے ارشاد فرمایا اس شخص نے نجات حاصل کر لی اگر اس نے سچ بولا ہے۔


٭٭ قتیبہ، نوح بن قیس، خالد بن قیس، قتادہ، انس سے روایت ہے کہ ایک شخص نے حضرت رسول کریم صلی اللہ علیہ و آلہ و سلم سے دریافت کیا کہ خداوند قدوس نے اپنے بندوں پر کس قدر نمازیں لازم قرار دی ہیں۔ آپ صلی اللہ علیہ و آلہ و سلم نے فرمایا خداوند قدوس نے اپنے بندوں پر پانچ وقت نمازیں فرض قرار دی ہیں اس شخص نے عرض کیا یا رسول اللہ ان نمازوں میں آگے یا پیچھے کسی قسم کی کوئی نماز فرض ہے ؟ آپ صلی اللہ علیہ و آلہ و سلم نے فرمایا خداوند قدوس نے اپنے بندوں کو پانچ وقت کی نمازیں فرض قرار دی ہیں اس شخص نے قسم کھائی کہ میں اب ان نمازوں میں کوئی اضافہ نہیں کروں گا۔ حضرت رسول کریم صلی اللہ علیہ و آلہ و سلم نے ارشاد فرمایا اگر اس شخص نے سچ کہا ہے تو یہ شخص جنت میں داخل ہو گیا۔

نماز پنج گانہ کے لئے بیعت کرنے کا بیان

عمرو بن منصور، ابو مسہر، سعید بن عبدالعزیز، ربیعۃ بن یزید، ابو ادریس الخولانی، ابو مسلم الخولانی، حبیب امین، عوف بن مالک اشجعی سے روایت ہے کہ ہم لوگ حضرت رسول کریم صلی اللہ علیہ و آلہ و سلم کی خدمت میں بیٹھے تھے آپ صلی اللہ علیہ و آلہ و سلم نے تین مرتبہ یہی ارشاد فرمایا کہ تم بیعت نہیں کرتے اللہ تعالیٰ کے رسول صلی اللہ علیہ و آلہ و سلم سے ہم لوگوں نے اپنے ہاتھ بڑھائے اور آپ صلی اللہ علیہ و آلہ و سلم سے بیعت کی پھر ہم نے عرض کیا حضرت رسول کریم صلی اللہ علیہ و آلہ و سلم! بیعت تو ہم لوگ آپ صلی اللہ علیہ و آلہ و سلم سے کر چکے ہیں لیکن یہ بیعت کون سے کام پر ہے ؟ آپ صلی اللہ علیہ و آلہ و سلم نے فرمایا کہ تم لوگ خداوند قدوس کی عبادت کرو اور تم اس کے ساتھ کسی کو شریک نہ قرار دو اور پانچوں نمازیں ادا کرو پھر ہلکی آواز سے ایک کلمہ ارشاد فرمایا کہ تم کھبی کسی کے سامنے دست سوال نہ پھیلانا۔

نماز پنج گانہ کی حفاظت کا بیان

قتیبہ، مالک، یحیی بن سعید، محمد بن یحیی بن حبان، ابن محیریز سے روایت ہے کہ ایک شخص نے جو کے قبیلہ بنی کنانہ سے تھا کے جس کو مخدی کہتے تھے ایک شخص سے سنا کہ جس کی کنیت ابو محمد تھی وہ کہتے تھے کہ نماز وتر واجب ہے اس مخدی شخص نے کہا کہ میں نے یہ بات سن کر حضرت عبادہ بن صامت کی خدمت میں حاضر ہوا میں ان کے سامنے پہنچا اور وہ اس وقت مسجد کی طرف جا رہے تھے میں نے ابو محمد کا قول نقل کیا حضرت عبادہ نے فرمایا کہ ابو محمد نے غلط بیان کیا۔ میں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے پانچ نمازیں ہیں جن کو خداوند قدوس نے بندوں پر فرض قرار دیا ہے۔ جو شخص ان نمازوں کو ادا کرے گا اور ان پانچوں نمازوں میں سے کسی نماز کو ہلکا سمجھ کر نہیں چھوڑے گا تو خداوند قدوس نے اس کے واسطے عہد کر رکھا ہے کہ اس شخص کو جنت میں داخل فرمائے گا اور جو شخص ان کو ادا نہ کرے تو خداوند قدوس کے پاس اس کا کچھ عہد نہیں ہے (یعنی خدا کے ذمے اس کی ذمہ داری نہیں ہے ) خواہ اس شخص کو عذاب میں مبتلا فرمائے اور خواہ جنت میں داخل فرمائے۔

نماز پنج گانہ کی فضیلت کا بیان

قتیبہ، لیث، ابن ہاد، محمد بن ابراہیم، ابو سلمہ، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا تم لوگ بتلاؤ اگر تم لوگوں میں سے کسی کے دروازے پر ایک نہر ہو اور اس میں ہر ایک دن میں پانچ مرتبہ غسل کرے کیا اس شخص میں کسی قسم کا کوئی میل رہے گا۔ حضرات صحابہ کرام نے عرض کیا نہیں کوئی میل نہیں رہے گا۔ اس پر آپ صلی اللہ علیہ و آلہ و سلم نے فرمایا بس یہی مثال ہے کہ پانچ وقت کی نمازوں کی خداوند قدوس ان کی وجہ سے گناہوں کی مغفرت فرما دیتا ہے۔ نماز چھوڑنے والے سے متعلق حکم۔


٭٭ حسین بن حریث، فضل بن موسی، حسین بن واقد، عبداللہ بن بریدۃ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا ہمارے اور منافقین کے درمیان جو معاہدہ ہے کہ ہم ان کو قتل نہیں کرتے (بلکہ ان پر احکام اسلام لاگو کرتے ہیں ) وہ نماز ہے کہ جس شخص نے نماز چھوڑ دی وہ کافر ہو گا ایسے شخص کا کفار میں شمار ہو گا اور ان کا قتل درست ہو جائے گا۔


٭٭ احمد بن حرب، محمد بن ربیعۃ، ابن جریج، ابو زبیر، جابر سے روایت ہے کہ رسول کریم صلی اللہ علیہ و آلہ و سلم نے ارشاد فرمایا بندہ اور کفر میں امتیاز نہیں ہے مگر نماز کا چھوڑنا۔


٭٭ ابوداؤد، ہارون، ابن اسماعیل، ہمام، قتادہ، حسن، حریث بن قبیصہ سے روایت ہے کہ میں مدینہ منورہ میں حاضر ہوا اور میں نے عرض کیا اے اللہ! تو مجھے ایک ساتھی اور رفیق عطا فرما تو میں ابو ہریرہ کے پاس بیٹھ گیا اور میں نے کہا میں نے خدا سے دعا کی تھی کہ مجھ کو نیک ساتھی عطا فرما پس مجھ سے تم کوئی حدیث بیان کرو کہ جو تم نے رسول کریم صلی اللہ علیہ و آلہ و سلم سے سنی ہو۔ ہو سکتا ہے کہ خداوند قدوس مجھ کو اس کی وجہ سے فائدہ عطاء فرمائے۔ انہوں نے کہا کہ میں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم نے ارشاد فرمایا قیامت کے دن سب سے پہلے نماز کا حساب ہو گا اگر نماز عمدہ نکل آئے (یعنی شرائط کے مطابق اور ارکان کے مطابق اپنے وقت پر نماز ادا کی) اور وہ شخص مراد کو پہنچ گیا اور نماز بری نکل آئی تو وہ شخص خسارہ اور نقصان میں پڑ گیا اور برباد ہو گیا اور اگر فرض نماز میں کچھ کمی واقع ہو گئی تو اس شخص سے کہا جائے گا کہ تم لوگ میرے بندہ کی کچھ نماز نفل میں سے فرض کو مکمل کر لو۔ اس کے بعد دوسرے اعمال کی بھی یہی حالت ہو گی۔

نماز سے متعلق گرفت ہونے سے متعلق

ابوعوام، قتادہ، حسن، ابو رافع، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا سب سے پہلے بندہ کو نماز کا حساب دینا پڑے گا اگر وہ صحیح رہا تو بہتر ہے ورنہ خداوند قدوس ارشاد فرمائے گا تم لوگ اس طرف دیکھو کہ میرے بندوں کے پاس کچھ نماز نفل ہے پھر اگر نماز نفل ہو گی تو اس سے فرض نماز میں کمی مکمل کر دی جائے گی پھر باقی اعمال کا حساب بھی اسی طرح سے ہو گا۔


٭٭ اسحاق بن ابراہیم، نضر بن شمیل، حماد بن سلمہ، زرق بن قیس، یحیی بن یعمر، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا سب سے پہلے بندہ سے (قیامت کے دن) نماز کا حساب لیا جائے گا پس اگر اس کی نماز (مکمل اور درست) تو ٹھیک ہے ورنہ خداوند تعالیٰ فرمائے گا میرے بندوں کے پاس کچھ نماز نفل ہے پھر اگر نماز نفل ہو گی تو اس سے فرض نماز کی کمی مکمل کر دی جائے گی۔


٭٭ محمد بن عثمان بن ابو صفوان ثقفی، بہزبن اسد، شعبہ، محمد بن عثمان بن عبداللہ و ابو عثمان بن عبد اللہ، موسیٰ بن طلحہ، ابو ایوب سے روایت ہے کہ ایک شخص نے عرض کیا یا رسول اللہ صلی اللہ علیہ و آلہ و سلم مجھ کو کوئی عمل ایسا ارشاد فرمائیں کہ جو جنت میں پہنچا دے آپ صلی اللہ علیہ و آلہ و سلم نے فرمایا تم خداوند قدوس کی عبادت کرو اور تم کسی کو اس کا کسی طرح سے شریک ہرگز نہ بنانا اور تم نماز اور زکوٰۃ ادا کرو اور تم رشتہ داری کو قائم رکھو اور تم اونٹنی کا لگام چھوڑ دو۔ اس وقت آپ صلی اللہ علیہ و آلہ و سلم اونٹنی پر سوار تھے۔

حالت قیام یعنی مقیم ہونے کی حالت میں کس قدر رکعات پڑھنا چاہئے ؟

قتیبہ، سفیان، ابن منکدر و ابراہیم بن مسرۃ، انس سے روایت ہے کہ میں نے حضرت رسول کریم صلی اللہ علیہ و آلہ و سلم کے ہمراہ مدینہ منورہ میں ظہر کی چار رکعات ادا کیں اور مقام ذوالحلیفہ جو کہ مدینہ منورہ سے تین میل کے فاصلہ پر ہے اس میں عصر کی دو رکعات ادا کیں (مطلب یہ ہے کہ حالت سفر کی وجہ سے نماز میں قصر کیا)

بحالت سفر نماز ظہر کی کتنی رکعت پڑھنا چاہئے ؟

محمد بن مثنی و محمد بن بشار، محمد بن جعفر، شعبہ، حکم بن عیینہ، ابو حجیفہ سے روایت ہے کہ رسول کریم صلی اللہ علیہ و آلہ و سلم ایک دفعہ بوقت دوپہر بطحا کی جانب تشریف لے گئے۔ آپ صلی اللہ علیہ و آلہ و سلم نے وہاں پر وضو کیا اور نماز ظہر کی دو رکعت ادا فرمائیں اور آپ صلی اللہ علیہ و آلہ و سلم کے سامنے (سترہ کی) ایک لکڑی کھڑی تھی۔

فضیلت نماز عصر

محمود بن غیلان، وکیع، مسعر و ابن ابو خالد، بختری بن ابو بختری، ابو بکر بن عمارہ بن رویبہ ثقفی سے روایت ہے کہ میں نے رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے کہ دوزخ میں کھبی وہ شخص داخل نہ ہو گا کہ جس نے سورج نکلنے سے قبل نماز پڑھی اور غروب آفتاب سے قبل نماز پڑھی (یعنی نماز فجر اور عصر پڑھی اور خاص طور پر ان دونوں نمازوں کا اہتمام کیا)۔

عصر کی نماز کی حفاظت کی تاکید

قتیبہ، مالک، زید بن اسلم، قعقاع بن حکیم، ابو یونس سے روایت ہے جو کہ غلام تھے حضرت عائشہ صدیقہ رضی اللہ عنہا کے۔ حضرت عائشہ صدیقہ رضی اللہ عنہا نے مجھے حکم فرمایا ایک قرآن کریم کی کتابت کا اور فرمایا کہ جس وقت آیت کریمہ (حفِظُوْا عَلَی الصَّلَوٰتِ وَالصَّلوٰۃِ الْوُسْطى) 2۔ البقرۃ:238) تک پہنچ جاؤ تو مجھے بتلا دینا چنانچہ جس وقت میں آیت کریمہ پر پہنچا تو میں نے عرض کیا۔ انہوں نے اس طریقہ سے لکھوایا ہے یعنی تم لوگ حفاظت کرو نمازوں کی اور درمیان والی نماز کی اور نماز عصر کی اور پھر فرمایا میں نے حضرت رسول کریم صلی اللہ علیہ و آلہ و سلم سے اس آیت کریمہ کو اسی طریقہ سے سنا ہے۔


٭٭ محمد بن عبدالاعلی، خالد، شعبہ، قتادہ، ابو حسان، عبیدۃ، علی رضی اللہ تعالیٰ عنہ سے روایت ہے کہ حضرت رسول کریم صلی اللہ علیہ و آلہ و سلم نے غزوہ خندق میں فرمایا کہ ہم لوگوں کو کفار نے درمیان والی نماز ادا کرنے سے باز رکھا یہاں تک کہ سورج غروب ہو گیا (واضح رہے کہ مذکورہ بالا حدیث سے معلوم ہوا کہ درمیان والی نماز عصر کی نماز ہے )

جو شخص نماز عصر ترک کرے اس کا حکم

عبید اللہ بن سعید، یحیی، ہشام، یحیی بن ابو کثیر، ابو قلابۃ، ابو ملیح سے روایت ہے کہ ہم لوگ ایک روز بریدہ کے ساتھ تھے۔ اس دن بادل چھائے ہوئے تھے تو انہوں نے فرمایا تم لوگ نماز میں جلدی کرو اس لئے کہ رسول کریم صلی اللہ علیہ و آلہ و سلم نے ارشاد فرمایا جس شخص نے نماز عصر ترک کر دی تو اس کے اعمال بے کار ہو گئے (مطلب یہ ہے کہ اس کے دوسرے نیک عمل کا اجر بھی نہیں ملے گا)

مقیم ہونے کی حالت میں نماز عصر کتنی ادا کرے ؟

یعقوب بن ابراہیم، ہیثم، منصور بن زاذان، ولید بن مسلم، ابو صدیق، ابو سعید خدری سے روایت ہے کہ ہم لوگ رسول کریم صلی اللہ علیہ و آلہ و سلم کے قیام کا نماز ظہر اور نماز عصر میں اندازہ کیا کرتے تھے۔ ایک مرتبہ ہم نے آپ صلی اللہ علیہ و آلہ و سلم کے کھڑے ہونے کا اندازہ کیا نماز ظہر میں تو پہلی دو رکعات میں تیس آیات کے مطابق جس طریقہ سے سورہ سجدہ ہے اور دوسری دو رکعت میں اس کا آدھا اور ہم لوگوں نے اندازہ کیا آپ صلی اللہ علیہ و آلہ و سلم کے قیام عصر میں دو رکعات میں ظہر کی سابقہ دو رکعات میں اس کا نصف۔


٭٭ سوید بن نضر، عبداللہ بن مبارک، ابو عوانۃ، منصور بن زاذان، ولید بن ابو بشر، ابو متوکل، ابو سعید خدری سے روایت ہے کہ حضرت رسول کریم صلی اللہ علیہ و آلہ و سلم نماز ظہر میں جب کھڑے ہوتے تو آپ صلی اللہ علیہ و آلہ و سلم تیس آیات کریمہ کے مطابق ہر ایک رکعت میں تلاوت فرمایا کرتے تھے پھر نماز عصر کی پہلی دو رکعت میں پندرہ آیات کے مطابق تلاوت فرماتے۔

نماز سفر میں نماز عصر کی کتنی رکعت ادا کرے ؟

قتیبہ، حماد، ایوب، ابو قلابۃ، انس بن مالک سے روایت ہے کہ حضرت رسول کریم صلی اللہ علیہ و آلہ و سلم نے مدینہ منورہ میں ظہر کی چار رکعات ادا فرمائیں پھر مقام ذوالحلیفہ میں (یہ جگہ مدینہ منورہ سے تین میل کے فاصلہ پر ہے ) تشریف لے جا کر نماز عصر کی دو رکعات ادا فرمائیں (یعنی آپ صلی اللہ علیہ و آلہ و سلم نے حالت سفر میں قصر فرمایا)


٭٭ سوید بن نصر، عبداللہ بن مبارک، حیوٰۃ بن شریح، جعفر بن ربیعۃ، عراک بن مالک، نوفل بن معاویہ سے روایت ہے کہ حضرت رسول کریم صلی اللہ علیہ و آلہ و سلم ارشاد فرماتے تھے جس شخص کی ایک وقت کی نماز ضائع ہو گئی تو گویا اس کا گھر بار (یعنی سب کچھ) لٹ گیا اس حدیث کے راوی حضرت عراک بن مالک کہتے ہیں مجھ سے حضرت عبداللہ بن عمر نے بیان فرمایا کہ انہوں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے کہ جس شخص کی نماز عصر قضا ہو جائے تو گویا کہ اس شخص کا تمام اثاثہ لٹ گیا ضائع ہو گیا حضرت عبداللہ ابن عمر نے فرمایا میں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے اس سے مراد نماز عصر ہے 


٭٭ عیسی بن حماد، لیث، یزید بن ابو حبیب، عراک بن مالک، نوفل بن معاویہ، اس روایت کا ترجمہ مندرجہ بالا حدیث کی طرح ہے۔

نماز مغرب سے متعلق

عبید اللہ بن سعد بن ابراہیم بن سعد، محمد بن اسحاق، یزید بن ابو حبیب، عراک بن مالک، نوفل بن معاویہ، عبداللہ ابن عمر، سلمہ بن کہیل سے روایت ہے کہ میں نے حضرت سعید بن جبیر کو مزدلفہ میں دیکھا انہوں نے تکبیر پڑھی اور نماز عشا کی دو رکعات ادا فرمائیں پھر بیان فرمایا کہ حضرت عبداللہ بن عمر نے اسی طریقہ سے عمل فرمایا تھا اس جگہ اور فرمایا کہ حضرت رسول کریم صلی اللہ علیہ و آلہ و سلم نے اسی طریقہ سے اس مقام پر عمل فرمایا تھا (یعنی مقام مزدلفہ)۔


٭٭ محمد بن عبدالاعلی، خالد، شعبہ، سلمہ بن کہیل، اس کا ترجمہ بھی سابقہ حدیث جیسا ہے۔

نماز عشاء کے فضائل

نصر بن علی، علی بن نصر، عبدالاعلی، معمر، زہری، عروہ، عائشہ صدیقہ رضی اللہ عنہا سے روایت ہے کہ رسول کریم صلی اللہ علیہ و آلہ و سلم نے نماز عشاء میں تاخیر فرمائی یہاں تک کہ آپ صلی اللہ علیہ و آلہ و سلم کو حضرت عمر کی آواز آئی انہوں نے فرمایا کہ خواتین اور بچے سب کے سب سو گئے پھر حضرت رسول کریم صلی اللہ علیہ و آلہ و سلم روانہ ہوئے اور ارشاد فرمایا کہ تمہارے علاوہ اس نماز کو دوسرا کوئی شخص ادا نہیں کرتا (اس وقت تک اسلام کی اشاعت نہیں ہوئی تھی صرف مدینہ منورہ میں اسلام پھیلا تھا اس زمانہ میں کسی جگہ کوئی نماز ادا نہیں کرتا تھا علاوہ اہل مدینہ کے )۔


بحالت سفر نماز عشاء

عمرو بن یزید، بہزبن اسد، شعبہ، حکم سے روایت ہے کہ حضرت سعید بن جبیر نے ہمارے ہمراہ مقام مزدلفہ میں نماز مغرب کی تین رکعات ادا فرمائیں تکبیر کے ساتھ پھر آپ نے فرمایا کہ عبداللہ بن عمر نے اسی طریقہ سے کیا تھا اور انہوں نے بیان فرمایا کہ حضرت رسول کریم صلی اللہ علیہ و آلہ و سلم نے اسی طریقہ سے کیا ہے۔


٭٭ عمرو بن یزید، بہز بن اسد، شعبۃ، سلمہ بن کہیل، سعید بن جبیر سے روایت ہے کہ میں نے عبداللہ بن عمر کو دیکھا کہ انہوں نے نماز مقام مزدلفہ میں ادا فرمائی تو تکبیر پڑھی اور نماز مغرب کی تین رکعات ادا فرمائیں اس کے بعد فرمایا کہ میں نے حضرت رسول کریم صلی اللہ علیہ و آلہ و سلم کو دیکھا کہ اس مقام پر آپ صلی اللہ علیہ و آلہ و سلم اسی طریقہ سے عمل فرماتے تھے۔

فضیلت جماعت

قتیبہ، مالک، ابو زناد، اعرج، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تم لوگوں کے پاس مسلسل فرشتے آتے جاتے ہیں۔ بعض فرشتے رات میں آتے جاتے ہیں اور بعض فرشتے دن میں آتے جاتے اور تمام فرشتے نماز فجر میں جمع ہوتے ہیں اور نماز عصر میں جمع ہوتے ہیں پھر فرشتے تمہارے پاس جو کہ رات کے وقت رہے تھے وہ فرشتے اور زیادہ بلندی کی طرف چڑھ جاتے ہیں جس وقت خداوند قدوس ان سے سوال کرتا ہے حالانکہ کہ وہ بہت بہتر طریقہ سے واقف ہے کہ تم نے میرے بندوں کو کون سی حالت میں اور دنیا میں کس کیفیت میں چھوڑا تو وہ فرشتے جواب دیتے ہیں کہ جس وقت ہم نے ان لوگوں کو دنیا میں چھوڑا تو وہ اس وقت نماز ادا کر رہے تھے اور جس وقت ہم ان کے پاس پہنچے جب بھی وہ لوگ نماز (عصر) ادا کرنے میں مشغول تھے۔


٭٭ کثیر بن عبید، محمد بن حرب، زبیدی، زہری، سعید بن مسیب، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ نماز با جماعت تنہا شخص کی نماز سے 25 حصہ زیادہ ہوتی ہے اور رات اور دن کے فرشتے ہر ایک نماز فجر میں جمع ہوتے ہیں پس اگر تم چاہو تو آیت کریمہ (اَقِمِ الصَّلوٰۃَ لِدُلُوْکِ الشَّمْسِ) 17۔ الاسراء:78) سے سے لے کر (مَشْہُودًا) تک تلاوت کرو


٭٭ عمرو بن علی و یعقوب بن ابراہیم، یحیی بن سعید، اسماعیل، ابو بکر بن عمارۃ بن رویبہ سے روایت ہے کہ میں نے آنحضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے جو شخص نماز ادا کرے سورج طلوع ہونے سے پہلے (یعنی نماز فجر پڑھے ) اور سورج غروب ہونے سے پہلے کی نماز یعنی نماز عصر ادا کرے تو وہ شخص دوزخ میں نہیں داخل ہو گا۔

بیت اللہ شریف کی جانب رخ کرنا فرض ہے 

محمد بن بشار، یحیی بن سعید، سفیان، ابو اسحاق، براء بن عازب سے روایت ہے کہ حضرت رسول کریم صلی اللہ علیہ و آلہ و سلم کے ہمراہ ہم لوگوں نے بیت المقدس کی جانب سولہ یا سترہ ماہ تک نمازیں ادا کیں اس کے بعد آپ صلی اللہ علیہ و آلہ و سلم کو بیت اللہ شریف کی جانب نماز ادا کرنے کا حکم ہوا (یعنی قبلہ کا رخ تبدیل کر دیا گیا)۔


٭٭ محمد بن اسماعیل بن ابراہیم، اسحاق بن یوسف، زکریا بن ابو زائدۃ، ابو اسحاق، براء بن عازب سے روایت ہے کہ رسول کریم صلی اللہ علیہ و آلہ و سلم مدینہ منورہ تشریف لائے تو بیت المقدس کی جانب سولہ ماہ تک رخ کر کے نمازیں ادا فرمائیں پھر آپ صلی اللہ علیہ و آلہ و سلم کو بیت اللہ شریف کی جانب رخ کر کے نماز ادا کرنے کا حکم ہوا ایک انصاری صحابی حضرت رسول کریم صلی اللہ علیہ و آلہ و سلم کے ہمراہ نماز ادا کر کے انصار کی ایک جماعت کے پاس پہنچا اور وہ جماعت نماز ادا کر رہی تھی اس نے کہا میں شہادت دیتا ہوں اس بات کی کہ رسول کریم صلی اللہ علیہ و آلہ و سلم کو بیت اللہ شریف کی جانب رخ کر کے نماز ادا کرنے کا حکم ہو گیا وہ لوگ اسی وقت بیت اللہ شریف کی جانب رخ کر کے نماز ادا کرنے لگے۔

کون سی صورت میں بیت اللہ شریف کی علاوہ کسی دوسری جانب رخ کر سکتا ہے ؟

عیسی بن حماد، احمد بن عمرو بن سرح و حارث بن مسکین، ابن وہب، یونس، ابن شہاب، سالم، عبداللہ بن عمر سے روایت ہے کہ حضرت رسول کریم صلی اللہ علیہ و آلہ و سلم نماز نفل اونٹنی پر ادا فرمایا کرتے تھے اس سے قبل بیت اللہ شریف کی جانب رخ کر کے نماز ادا کرنے کا حکم ہوا اور آپ صلی اللہ علیہ و آلہ و سلم نماز وتر بھی اسی طریقہ سے ادا فرماتے تھے لیکن فرض نماز نہیں ادا فرماتے تھے۔


٭٭ عمرو بن علی و محمد بن مثنی، یحیی، عبدالملک، سعید بن جبیر، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم جس وقت مکہ مکرمہ سے مدینہ منورہ تشریف لا رہے تھے تو آپ صلی اللہ علیہ و آلہ و سلم اپنے جانور پر نماز ادا فرماتے اور آیت کریمہ (فَاَیْنَـمَا تُوَلُّوْا فَثَمَّ وَجْہُ اللہِ۔ آخر تک) 2۔ البقرۃ:115) اس سلسلے میں نازل ہوئی۔ اس کا ترجمہ یہ ہے کہ تم لوگ جس طرف رخ کرو تو اسی جانب اللہ کا رخ ہے۔


٭٭ قتیبہ بن سعید، مالک، عبداللہ بن دینار، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم اپنی اونٹنی پر نماز ادا فرماتے تھے حالت سفر میں جس طرف وہ اونٹنی رخ کرتی آپ صلی اللہ علیہ و آلہ و سلم اسی جانب رخ کر کے نماز ادا فرماتے۔

کسی نے قصداً ایک جانب چہرہ کیا پھر صحیح علم ہوا تو بھی نماز ہو جائے گی

قتیبہ، مالک، عبداللہ بن دینار، عبداللہ ابن عمر سے روایت ہے کہ ایک مرتبہ لوگ مسجد قبا میں نماز فجر ادا فرما رہے تھے کہ اس دوران ایک شخص حاضر ہوا اور اس نے عرض کیا کہ آج کی رات حضرت رسول کریم صلی اللہ علیہ و آلہ و سلم پر قرآن کریم نازل ہوا ہے اور آپ صلی اللہ علیہ و آلہ و سلم کو کعبہ کی جانب رخ کرنے کا حکم نازل ہوا ہے پس ان حضرات نے اسی وقت (یعنی بحالت نماز ہی) رخ کعبہ کی جانب کر لیا پہلے ان کا چہرہ ملک شام کی جانب تھا پھر ان لوگوں نے بیت اللہ کی جانب رخ کر لیا۔

٭٭ قتیبہ، لیث بن سعد، ابن شہاب سے روایت ہے کہ حضرت عمر بن عبدالعزیز نے نماز عصر میں تاخیر کی تو حضرت عروہ بن زبیر نے ان سے فرمایا کہ تم لوگ واقف نہیں ہو کہ حضرت جبرائیل نازل ہوئے اور انہوں نے حضرت رسول کریم صلی اللہ علیہ و آلہ و سلم کے سامنے نماز کی امامت فرمائی۔ یہ سن کر حضرت عمر بن عبدالعزیز نے فرمایا تم سمجھو کہ اے عروہ تم کیا کہہ رہے ہو؟ حضرت عروہ نے فرمایا کہ میں نے حضرت بشیر بن ابی مسعود سے سنا ہے وہ فرماتے تھے کہ میں نے حضرت ابو مسعود سے سنا وہ بیان فرماتے تھے کہ میں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے کہ حضرت جبرائیل نازل ہوئے اور انہوں نے میری امامت کی میں نے ان کے ہمراہ نماز ادا کی پھر نماز ادا کی۔ دوسری اور پھر تیسری پھر چوتھی اس کے بعد پانچویں۔ آپ صلی اللہ علیہ و آلہ و سلم نے اپنی انگلیوں پر پانچوں نماز کو شمار فرمایا۔




نمازوں کے اوقات کا بیان

ظہر کا اول وقت

محمد بن عبدالاعلی، خالد، شعبہ سے روایت ہے کہ مجھ سے سیار بن سلامہ نے نقل کیا انہوں نے کہا میں نے اپنے والد ماجد سے وہ دریافت فرما رہے تھے حضرت ابو برزہ سے رسول کریم صلی اللہ علیہ و آلہ و سلم کی نماز کی کیفیت کے بارے میں بیان فرمائیں ؟ حضرت شعبہ نے بیان فرمایا کہ میں نے حضرت سیار سے کہا تم نے ان کو سنا انہوں نے فرمایا کہ جی ہاں سنا جس طرح کہ میں تم کو سناتا ہوں پھر کہا کہ میں نے اپنے والد صاحب سے کہا کہ وہ سوال کرتے تھے حضرت رسول کریم صلی اللہ علیہ و آلہ و سلم کی نماز کے متعلق تو اس پر ابو برزہ نے جواب دیا کہ آپ صلی اللہ علیہ و آلہ و سلم نماز عشاء میں پرواہ نہیں کرتے تھے معمولی سی تاخیر کرنے کی۔ یعنی آدھی رات تک (کی تاخیر نہیں فرماتے تھے ) لیکن وہ نماز عشاء سے قبل سونے کو پسند نہیں فرماتے تھے اور ان سے دریافت کیا تو انہوں نے فرمایا کہ آپ صلی اللہ علیہ و آلہ و سلم نماز ظہر اس وقت ادا فرماتے تھے کہ جس وقت سورج غروب ہو جاتا تھا اور آپ صلی اللہ علیہ و آلہ و سلم نماز عصر اس وقت ادا فرماتے تھے کہ کوئی شخص نماز عصر ادا کر کے مدینہ منورہ کے کنارے تک پہنچ جاتا اور سورج موجود رہتا (یعنی زردی نہیں آتی) اور نماز مغرب کے بارے میں میں واقف نہیں ہوں کہ کیا واقعہ بیان فرمایا۔ اس کے بعد میں نے ان سے ملاقات کی اور دریافت کیا انہوں نے فرمایا کہ آپ صلی اللہ علیہ و آلہ و سلم نماز فجر اس وقت ادا فرماتے تھے کہ نماز ادا کر کے ایک شخص رخصت ہوتا اپنے کسی دوست کے پاس اور وہ اس کا چہرہ دیکھتا تو اس کہ چہرہ کی وہ شخص شناخت کر لیتا اور اس میں ساٹھ آیات سے لے کر ایک سو آیات تلاوت فرماتے۔


٭٭ کثیر بن عبید، محمد بن حرب، زبیدی، زہری، انس سے روایت ہے کہ حضرت رسول کریم صلی اللہ علیہ و آلہ و سلم نکلے (یعنی روانہ ہوئے ) جس وقت سورج ڈھل گیا پھر آپ صلی اللہ علیہ و آلہ و سلم نے ان لوگوں کے ہمراہ نماز ظہر ادا فرمائی۔


٭٭ یعقوب بن ابراہیم، حمید بن عبدالرحمن، زہیر، ابو اسحاق، سعید بن وہب، خباب سے روایت ہے کہ ہم نے حضرت رسول کریم صلی اللہ علیہ و آلہ و سلم سے شکایت کی زمین کے (گرمی کی وجہ سے ) جلنے کی لیکن آپ صلی اللہ علیہ و آلہ و سلم نے اس کا خیال نہیں فرمایا۔

بحالت سفر نماز ظہر میں جلدی کرنے کا حکم

عبید اللہ بن سعید، یحیی بن سعید، شعبہ، حمزٰۃ عائذی، انس بن مالک سے روایت ہے کہ حضرت رسول کریم صلی اللہ علیہ و آلہ و سلم جس وقت بحالت سفر کسی وجہ سے قیام کرتے تو آپ صلی اللہ علیہ و آلہ و سلم اس جگہ سے نے روانہ ہوتے جس وقت تک کہ آپ صلی اللہ علیہ و آلہ و سلم نماز ظہر نہ ادا فرما لیتے۔ کسی نے عرض کیا کہ چاہے وہ وقت دوپہر کا ہی ہو؟ انہوں نے کہا کہ اگرچہ دوپہر کا وقت ہی ہو نماز ظہر ادا فرماتے پھر روانہ ہوتے۔

سردی کے موسم میں نماز ظہر میں جلدی کرنا

عبید اللہ بن سعید، ابو سعید، بنی ہاشم، خالد بن دینار، ابو خلدۃ، انس بن مالک سے روایت ہے کہ حضرت رسول کریم صلی اللہ علیہ و آلہ و سلم جس وقت گرمی ہوتی تو اس وقت آپ صلی اللہ علیہ و آلہ و سلم نماز ظہر ٹھنڈے وقت پڑھتے اور جس وقت سردی ہوتی نماز ظہر جلدی فرماتے۔



جس وقت گرمی کی شدت ہو تو نماز ظہر ٹھنڈے وقت ادا کرنے کا حکم

قتیبہ بن سعید، لیث، ابن شہاب، ابن مسیب، و ابو سلمہ بن عبدالرحمن، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت شدید گرمی ہو تو تم نماز کو ٹھنڈا کرو کیونکہ کہ گرمی کا زور دوزخ کے اندر جوش آنے کی وجہ سے ہے۔


٭٭ ابراہیم بن یعقوب، عمر بن حفص، ابراہیم بن یعقوب، یحیی بن معین، حفص، عمرو بن منصور، عمر بن حفص بن غیاث، وہ اپنے والد سے ، حسن بن عبید اللہ، ابراہیم، یزید بن اوس، ثابت بن قیس، ابو موسی سے روایت ہے کہ آپ صلی اللہ علیہ و آلہ و سلم نے فرمایا نماز ظہر ٹھنڈے وقت پڑھو کیونکہ جو گرمی تم دیکھ رہے ہو وہ دوزخ کے جوش کی وجہ سے ہے۔

نماز ظہر کا آخری وقت کیا ہے ؟

حسین بن حریث، فضل بن موسی، محمد بن عمرو، ابو سلمہ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا یہ جبرائیل ہیں جو کہ تم کو دین سکھلانے تشریف لائے ہیں پھر نماز ادا فرمائی انہوں نے فجر کی جس وقت صبح صادق ہوئی (یعنی وہ لمبی چوڑی روشنی جو کہ مشرق کی جانب آسمان کے کنارے نظر آتی ہے ) اور نماز ظہر ادا کی جس وقت سورج ڈھل گیا پھر نماز عصر ادا فرمائی۔ جس وقت ہر شئی کا سایہ اس کے برابر دیکھ لیا علاوہ سایہ زوال کے پھر نماز مغرب ادا فرمائی جس وقت سورج غروب ہو گیا اور روزہ افطار کرنے کا وقت آ گیا پھر نماز عشاء ادا فرمائی جس وقت شفق غائب ہو گئی پھر اگلا روز ہوا تو نماز فجر ادا فرمائی اس وقت کچھ روشنی ہو گئی پھر نماز ظہر ادا فرمائی۔ جس وقت سایہ ہر ایک شئی کا سایہ دوگنا ہو گیا پھر نماز مغرب اس وقت ادا فرمائی جس وقت سورج غروب ہو گیا اور روزہ افطار کرنے کا وقت آ گیا پھر نماز عشاء ادا فرمائی جس وقت رات کا ایک حصہ گزر گیا اس کے بعد نمازوں کا وقت ان دو وقت کے درمیان ہے کہ جس طریقہ سے میں نے آج اور کل نماز ادا کی تھی۔


٭٭ ابوعبدالرحمن عبداللہ بن محمد اذرمی، عبیدۃ بن حمید، ابو مالک اشجعی سعد بن طارق، کثیر بن مدرک، اسود بن یزید، عبداللہ بن مسعود سے روایت ہے کہ حضرت رسول کریم صلی اللہ علیہ و آلہ و سلم کی ظہر کی نماز کا اندازہ موسم گرما میں تین قدم سے لے کر پانچ قدم تک اور موسم سرما میں پانچ سے لے کر سات قدم تک تھا۔

نماز عصر کے اول سے متعلق

عبید اللہ بن سعید، عبداللہ بن حارث، ثور، سلیمان بن موسی، عطاء بن ابو رباح، جابر بن عبداللہ سے روایت ہے کہ ایک شخص نے حضرت رسول کریم صلی اللہ علیہ و آلہ و سلم سے دریافت کیا اوقات نماز سے متعلق تو آپ صلی اللہ علیہ و آلہ و سلم نے ارشاد فرمایا تم میرے ساتھ نماز ادا کرو پھر آپ صلی اللہ علیہ و آلہ و سلم نے نماز ظہر ادا فرمائی جس وقت سورج غروب ہو گیا اور نماز عصر ادا کی جیسا کہ سایہ ہر ایک شئی کا اس کے برابر ہو گیا (علاوہ سایہ اصلی کے جو کہ عین دوپہر کے وقت ہوتا ہے ) اور نماز مغرب ادا کی جس وقت سورج غروب ہو گیا اور نماز عشاء ادا کی جس وقت شفق غروب ہو گیا راوی نے نقل کیا کہ پھر دوسرے دن آپ صلی اللہ علیہ و آلہ و سلم نے نماز ظہر ادا کی جس وقت انسان کا سایہ اس کے برابر ہو گیا (تو آپ صلی اللہ علیہ و آلہ و سلم نے مع سایہ اصل کے ایک مثل پر نماز ادا کی) اور نماز عصر ادا فرمائی جس وقت انسان کا سایہ دوگنا ہو گیا (مع سایہ اصل کے تو ایک مثل سایہ کے بعد آپ صلی اللہ علیہ و آلہ و سلم نے نماز عصر ادا فرمائی) اور نماز مغرب ادا فرمائی شفق غروب ہونے سے قبل۔ حضرت عبداللہ بن حارث نے فرمایا کہ میں سمجھتا ہوں راوی نے بیان کیا کہ نماز عشاء ادا فرمائی اور دوسرے روز جس وقت سایہ چودہ قدم ہو گیا تو نماز ادا فرمائی۔


٭٭ قتیبہ، لیث، عائشہ صدیقہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے نماز عصر ادا فرمائی اور دھوپ حجرہ کے اندر تھی اور ابھی سایہ آپ صلی اللہ علیہ و آلہ و سلم کے حجرہ سے اوپر کی جانب (یعنی دیوار پر) نہیں چڑھا تھا۔


٭٭ سوید بن نصر، عبد اللہ، مالک، زہری و اسحاق بن عبد اللہ، انس سے روایت ہے کہ حضرت رسول کریم صلی اللہ علیہ و آلہ و سلم نماز عصر ادا فرماتے پھر جانے والا شخص مقام قبا جاتا اور وہاں کے حضرات سے وہ شخص ملاقات کرتا وہ نماز ادا کرتے جاتے یا سورج اونچا ہوتا (حالانکہ مقام قبا مدینہ منورہ سے تین میل کے فاصلے پر واقع ہے )


٭٭ قتیبہ، لیث، ابن شہاب، انس بن مالک سے روایت ہے کہ حضرت رسول کریم صلی اللہ علیہ و آلہ و سلم نماز عصر سے فراغت حاصل فرماتے اور سورج اونچا اور چمکتا ہوا ہوتا اور جانے والا شخص چلا جاتا (یعنی نماز سے فارغ ہو کر) وہ شخص عوالی (نامی بستی) میں پہنچ جاتا اور سورج بلند رہتا۔


٭٭ اسحاق بن ابراہیم، جریر، منصور، ربیعی بن حراش، ابو ابیض، انس بن مالک سے روایت ہے کہ حضرت رسول کریم صلی اللہ علیہ و آلہ و سلم ہم لوگوں کہ ہمراہ نماز عصر ادا فرماتے اور سورج سفید اور اونچائی پر ہوتا تھا۔


٭٭ سوید بن نصر، عبد اللہ، ابو بکر بن عثمان بن سہل بن حنیف، ابو امامۃ بن سہل سے روایت ہے کہ وہ بیان فرماتے تھے کہ ایک روز میں نے حضرت عمر بن عبدالعزیز کے ہمراہ نماز ظہر ادا کی۔ اس کے بعد حضرت انس بن مالک کی خدمت میں گیا میں نے دیکھا کہ وہ نماز عصر پڑھنے میں مشغول ہیں ؟ میں نے کہا کہ چچا جان! آپ نے کون سے وقت کی نماز ادا کی؟ انہوں نے فرمایا کہ نماز عصر پڑھی ہے اور اس نماز کا یہی وقت ہے کہ جس وقت حضرت رسول کریم صلی اللہ علیہ و آلہ و سلم کے ساتھ ہم لوگ یہ نماز پڑھتے تھے۔


٭٭ اسحاق بن ابراہیم، ابو علقمہ مدنی، محمد بن عمرو، ابو سلمہ سے روایت ہے کہ ہم لوگوں نے حضرت عمر بن عبدالعزیز کے دور میں نماز ادا کی اس کے بعد ہم لوگ حضرت انس بن مالک کی خدمت میں آ گئے۔ جب وہ نماز سے فارغ ہو چکے تو انہوں نے دریافت کیا کہ تم لوگ نماز ادا کر چکے ہو؟ ہم لوگوں نے کہا ہم لوگ نماز ظہر ادا کر چکے ہیں۔ انہوں نے فرمایا میں نے تو نماز عصر پڑھ لی ہے۔ لوگوں نے عرض کیا کہ آپ نے تو نماز سے جلدی میں فراغت حاصل کر لی اس پر انہوں نے فرمایا کہ میں تو نماز اسی وقت ادا کرتا ہوں کہ جس وقت ہم نے اپنے ساتھیوں کو نماز ادا کرتے دیکھا۔

نماز عصر میں تاخیر کرنا

علی بن حجر بن ایاس بن مقاتل بن مشمرج بن خالد، اسماعیل، علاء بن عبدالرحمن سے روایت ہے کہ ہم لوگ حضرت انس بن مالک کی خدمت میں شہر بصرہ میں ان کے مکان پر پہنچے۔ ہم لوگ نماز ظہر سے فراغت حاصل کر چکے تھے اور ان کا مکان مسجد سے متصل تھا تو جس وقت ہم لوگ حضرت انس کی خدمت میں حاضر ہوئے تو انہوں نے کہا کہ تم نے نماز عصر ادا کی ہم نے کہا کہ نہیں ابھی تو ہم لوگ نماز ظہر ادا کر کے آئے ہیں۔ حضرت انس نے فرمایا کہ تم نماز عصر ادا کرو ہم لوگ کھڑے ہو گئے اور ہم نے نماز عصر ادا کی جس وقت ہم لوگ نماز عصر سے فارغ ہو گئے تو حضرت انس نے فرمایا کہ میں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے کہ یہ منافق کی نماز ہے کہ یہ بیٹھ کر انتظار کر رہا ہے نماز عصر کا (یا یہ کہ یہ شخص آفتاب کے غروب ہونے کا انتظار کر رہا ہے ) جس وقت آفتاب شیطان کے دونوں سینگوں میں ہو گیا تو اس شخص نے اٹھ کر چار ٹھونک ماری اور ان میں اس نے یاد خداوندی نہیں کی مگر تھوڑی سی۔


٭٭ اسحاق بن ابراہیم، سفیان، زہری، سالم سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس شخص کی نماز عصر ضائع ہو گئی تو گویا کہ اس کا گھر بار لٹ گیا۔

نماز عصر کی آخری وقت سے متعلق

یوسف بن واضح، قدامۃ یعنی ابن شہاب، برد، عطاء بن ابو رباح، جابر بن عبداللہ سے روایت ہے کہ حضرت جبرائیل حضرت رسول کریم صلی اللہ علیہ و آلہ و سلم کی خدمت میں اوقات نماز کے بتلانے کے واسطے تشریف لائے تو حضرت جبرائیل آگے ہو گئے اور حضرت رسول کریم صلی اللہ علیہ و آلہ و سلم ان کے پیچھے ہو گئے تو انہوں نے نماز ظہر کی امامت فرمائی جس وقت سورج غروب ہو گیا پھر حضرت جبرائیل تشریف لائے جس وقت ہر ایک چیز کا سایہ اس کے برابر ہو گیا (علاوہ سایہ اصلی کے ) اور اسی طریقہ سے کیا یعنی حضرت جبرائیل آگے کی جانب بڑھ گئے اور حضرت رسول کریم صلی اللہ علیہ و آلہ و سلم ان کے پیچھے کی طرف ہو گئے تو حضرت جبرائیل نے عصر کی نماز پڑھی۔ پھر حضرت جبرائیل تشریف لائے جس وقت سورج غروب ہو گیا اور حضرت جبرائیل آگے کی جانب ہو گئے اور حضرت رسول کریم صلی اللہ علیہ و آلہ و سلم ان کے (یعنی حضرت جبرائیل کے پیچھے ہو گئے ) اور لوگ رسول کریم صلی اللہ علیہ و آلہ و سلم کے پیچھے کھڑے ہو گئے تو حضرت جبرائیل نے نماز عشاء کی امامت فرمائی اس کے بعد حضرت جبرائیل صبح صادق کے فوراً بعد تشریف لائے اور وہ (امامت کیلئے ) آگے کھڑے ہو گئے اور حضرت رسول کریم صلی اللہ علیہ و آلہ و سلم ان کے پیچھے کھڑے ہو گئے اور لوگ آپ صلی اللہ علیہ و آلہ و سلم کے پیچھے کھڑے ہوئے تو انہوں نے نماز فجر کی امامت فرمائی اس کے بعد اگلے دن حضرت جبرائیل اس وقت تشریف لائے کہ جس وقت ہر ایک چیز کا سایہ اس کے برابر ہو گیا (مع سایہ اصلی کے ) اور جس طریقہ سے کل عمل کیا تھا اسی طریقہ سے عمل فرمایا اور انہوں نے نماز ظہر کی امامت فرمائی۔ پھر وہ اس وقت تشریف لائے جس وقت ہر ایک چیز کا سایہ دوگنا ہو گیا اور جس طریقہ سے گزشتہ روز عمل فرمایا تھا اسی طریقہ سے عمل فرمایا اور نماز عصر کی نماز امامت فرمائی پھر وہ اس وقت تشریف لائے کہ جس وقت سورج غروب ہو گیا اور جس طریقہ سے گزشتہ روز عمل فرمایا تھا اسی طریقہ سے عمل فرمایا اور نماز مغرب کی امامت فرمائی پھر ہم لوگ روانہ ہوئے اور سو گئے۔ پھر رات میں اٹھ گئے تو جبرائیل تشریف لائے اور جس طریقہ سے کل کیا تھا اسی طریقہ سے عمل فرمایا اور نماز عشاء کی امامت فرمائی پھر اس وقت تشریف لائے کہ جس وقت نماز فجر کی روشنی طلوع ہو گئی اور صبح ہو گئی لیکن ستارے صاف کھلے ہوئے تھے اور اسی طریقہ سے عمل فرمایا کہ جس طریقہ سے گزشتہ روز عمل فرمایا تھا صبح کی نماز کی امامت فرمائی اور اس کے بعد فرمایا کہ ان دونوں نمازوں کے درمیان میں نمازوں کا وقت ہے یعنی ایک روز اول وقت ادا کریں اور دوسرے روز آخر وقت بس نمازوں کے یہی وقت ہیں۔

جس شخص نے سورج غروب ہونے سے قبل دو رکعات ادا کیں اس نے نماز عصر میں شرکت کر لی

محمد بن عبدالاعلی، معتمر، معمرا، ابن طاؤس، عبداللہ ابن عباس، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس شخص نے نماز عصر کی دو رکعات میں سورج غروب ہونے سے قبل شرکت کر لی یا ایک رکعت نماز فجر ادا کر لی سورج کے نکلنے سے قبل تو اس شخص نے نماز عصر اور نماز فجر میں شرکت کر لی۔


٭٭ محمد بن عبدالاعلی، معتمر، معمر، زہری، ابو سلمہ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے فرمایا جس شخص نے ایک رکعت میں شرکت کر لی نماز عصر میں سورج کے غروب ہونے سے قبل یا ایک رکعت نماز فجر میں سورج طلوع ہونے سے قبل شرکت کر لی تو گویا کہ اس نے نماز میں شرکت کر لی (نماز فجر کا ثواب حاصل ہو گیا)۔


٭٭ عمرو بن منصور، فضل بن دکین، شیبان، یحیی، ابو سلمہ، ابو ہریرہ سے روایت ہے کہ نبی صلی اللہ علیہ و آلہ و سلم نے فرمایا جس وقت تم میں سے کوئی شخص نماز عصر کے پہلے سجدوں میں شرکت کر لے غروب آفتاب سے قبل تو اس کو چاہیے کہ اپنی نماز مکمل کرے اور جس وقت نماز فجر کے پہلے سجدہ میں شرکت کر لے سورج نکلنے سے قبل تو اپنی نماز کو مکمل کرے۔


٭٭ قتیبہ، مالک، زید بن اسلم، عطاء بن یسار و بسر بن سعید، اعرج، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس شخص نے نماز فجر کی ایک رکعت میں شرکت کر لی سورج نکلنے سے قبل تو اس شخص نے نماز فجر میں شرکت کر لی اور جس شخص نے نماز عصر کی ایک رکعت میں شرکت کر لی سورج طلوع سے قبل تو اس شخص نے نماز عصر میں شرکت کر لی۔


٭٭ ابوداو د، سعید بن عامر، شعبہ، سعد بن ابراہیم، نصر بن عبدالرحمن، جدہ معاذ سے روایت ہے کہ انہوں نے حضرت معاذ بن عفراء کہ ہمراہ طواف کیا تو انہوں نے طواف کی دو رکعت نہیں پڑھیں۔ اس پر حضرت معاذ نے فرمایا کہ تم نے کس وجہ سے دو رکعت نہیں پڑھیں۔ حضرت معاذ بن عفراء نے فرمایا کہ حضرت رسول کریم صلی اللہ علیہ و آلہ و سلم نے ارشاد فرمایا نماز عصر کے بعد کوئی نماز نہیں ہے جس وقت تک کہ آفتاب غروب نہ ہو جائے۔

نماز مغرب کا اول وقت کب سے ہے ؟

عمرو بن ہشام، مخلد بن یزید، سفیان ثوری، علقمہ بن مرثد، سلیمان بن بریدۃ سے روایت ہے کہ ایک شخص خدمت نبوی صلی اللہ علیہ و آلہ و سلم میں حاضر ہوا اور اس نے آپ صلی اللہ علیہ و آلہ و سلم ہر ایک نماز کا وقت دریافت کیا آپ صلی اللہ علیہ و آلہ و سلم نے فرمایا تم دو دن تک ہمارے ہمراہ نماز ادا کرو (تاکہ تم کو ہر نماز کے افضل اور غیر افضل وقت کے بارے میں معلومات ہو سکیں ) اور آپ صلی اللہ علیہ و آلہ و سلم نے حکم فرمایا بلال کو انہوں نے تکبیر کہی نماز فجر کی پھر نماز فجر ادا فرمائی پھر ان کو اس وقت تک حکم فرمایا کہ جس وقت تک سفید تھا اور نماز عصر ادا فرمائی پھر حکم فرمایا ان کو جس وقت سورج غروب ہو گیا اور نماز مغرب ادا فرمائی پھر حکم فرمایا ان کو جس وقت شفق غروب ہو گیا اور نماز عشاء ادا فرمائی پھر دوسرے دن حکم فرمایا ان کو نماز فجر روشنی میں ادا فرمائی اور نماز ظہر بھی ٹھنڈے وقت میں ادا فرمائی اور نماز بہت زیادہ ٹھنڈے وقت میں ادا فرمائی۔ اس کے بعد آپ صلی اللہ علیہ و آلہ و سلم نے نماز عصر ادا فرمائی اور سورج موجود تھا لیکن پہلے روز سے تاخیر فرمائی پھر نماز مغرب شفق غروب ہونے سے قبل ادا فرمائی۔ پھر حکم فرمایا تو انہوں نے نماز عشاء کی تکبیر پڑھی۔ جس وقت رات کا تہائی حصہ گزر گیا تو اس وقت نماز عشاء ادا فرمائی اس کے بعد فرمایا وہ شخص کہاں ہے جو نماز کے اوقات کے بارے میں دریافت کر رہا تھا۔ یاد رکھو کہ تم لوگوں کے اوقات نماز اس کے درمیان میں ہیں۔

نماز مغرب میں جلدی کا حکم

محمد بن بشار، محمد، شعبہ، ابو بشر، ایک شخص سے روایت نقل کی گئی ہے جو کہ قبیلہ اسلم سے تعلق رکھتا تھا اور وہ صحابہ کرام میں سے ایک صحابی تھے وہ فرماتے ہیں کہ لوگ رسول کریم صلی اللہ علیہ و آلہ و سلم کے ہمراہ نماز مغرب ادا فرما کر اپنے مکانات کی طرف روانہ ہوتے تھے شہر کے کنارے وہ لوگ تیر مارتے تھے اور جس جگہ پر تیر جا کر پڑتا تو وہ لوگ اس تیر کو دیکھ لیا کرتے تھے۔

نماز مغرب میں تاخیر سے متعلق

قتیبہ، لیث، خالد بن نعیم، حضرمی، ابن جبیرۃ، ابو تمیم جیشانی، ابو بصرۃ غفاری سے روایت ہے کہ رسول کریم صلی اللہ علیہ و آلہ و سلم نے نماز عصر ہم لوگوں کے ساتھ مقام مخمص میں ادا فرمائی جس کے بعد فرمایا یہ نماز اگلے حضرات پر پیش کی گئی جو کہ تم لوگوں سے قبل وفات پا چکے ہیں ان لوگوں نے اس کو ضائع فرمایا (ادا نہیں کی)۔ پس جو شخص اس نماز کی حفاظت کرے گا تو اس شخص کو دوگنا ثواب ملے گا اور کوئی نماز اس نماز کے بعد نہیں ہے جس وقت تک کہ ستارہ طلوع نہ ہو۔

مغرب کی نماز میں آخری وقت کا بیان

عمرو بن علی، ابو داؤد، شعبہ، قتادہ، ابو ایوب ازدی، عبداللہ بن عمر سے روایت ہے کہ شعبہ نے فرمایا قتادہ نے کبھی اس حدیث کو مرفوع قرار دیا ہو اور کبھی مرفوع نہیں فرمایا نماز ظہر کا وقت اس وقت تک ہے کہ نماز عصر کا وقت نہ آئے اور نماز عصر کا وقت اس وقت تک ہے کہ سورج زرد نہ ہو یعنی سورج میں زردی پیدا نہ ہو اور نماز مغرب کا وقت اس وقت تک ہے کہ شفق کی تیزی نہ رخصت ہو اور نماز عشاء کا وقت اس وقت تک ہے کہ جس وقت تک نصف شب نہ گزر جائے اور نماز فجر کا وقت اس وقت تک ہے کہ سورج نہ نکلے۔

٭٭ عبدۃ بن عبداللہ و احمد بن سلیمان، ابو داؤد، بدر بن عثمان، ابو بکر بن ابو موسی اشعری سے روایت ہے کہ رسول کریم صلی اللہ علیہ و آلہ و سلم کی خدمت میں ایک شخص اوقات نماز دریافت کرتا ہوا حاضر ہوا۔ آپ صلی اللہ علیہ و آلہ و سلم نے کسی قسم کا کوئی جواب نہیں عنایت فرمایا اور بلال کو حکم فرمایا انہوں نے تکبیر پڑھی نماز فجر کی جس وقت صبح صادق ہو گئی پھر حکم فرمایا ان کو انہوں نے ظہر کی نماز کی تکبیر پڑھی جس وقت سورج کا زوال ہو گیا اور کہنے والا شخص یہ کہتا تھا کہ ابھی دوپہر کا وقت ہو رہا ہے یعنی آنحضرت اس بات سے بخوبی واقف تھے کہ سورج ڈھل چکا ہے (اور زوال کا وقت ختم ہو چکا ہے) پھر انہوں نے ان کو حکم فرمایا اور نماز عصر کی تکبیر پڑھی اور سورج بلند ہو رہا تھا اس کے بعد ان کو حکم فرمایا چنانچہ انہوں نے نماز مغرب کی تکبیر پڑھی جس وقت کہ سورج غروب ہو گیا پھر ان کو حکم فرمایا اور انہوں نے نماز عشاء کی تکبیر پڑھی جس وقت شفق غائب ہو گئی۔ پھر ان کو حکم فرمایا دوسرے روز نماز فجر کے ادا کرنے کا اور جس وقت نماز سے فراغت حاصل ہو گئی تو کہنے والا شخص کہتا تھا کہ سورج طلوع ہو گیا (کافی تاخیر کر کے نماز ادا فرمائی) اس کے بعد نماز ظہر ادا کرنے میں تاخیر فرمائی حتی کہ گزشتہ روز جس وقت نماز عصر ادا کی تھی سورج اس کے نزدیک ہو گیا پھر نماز عصر ادا کرنے میں تاخیر فرمائی یہاں تک کہ جس وقت نماز عصر سے فراغت حاصل کر چکے تھے تو کہنے والا شخص کہا کرتا تھا سورج لال رنگ کا ہو گیا پھر نماز مغرب ادا کرنے میں تاخیر فرمائی۔ یہاں تک کہ شفق غروب ہونے کا وقت آ گیا۔ اس کے بعد نماز عشاء میں تہائی رات تک تاخیر فرمائی پھر فرمایا کہ وقت نماز ان دونوں اوقات نماز کے درمیان ہے۔


٭٭ احمد بن سلیمان، زید بن حباب، خارجۃ بن عبداللہ بن سلیمان بن زید بن ثابت، حسین بن بشیر بن سلام سے روایت ہے کہ میں اور امام محمد باقر بن علی بن حسین حضرت جابر بن عبداللہ انصاری کی خدمت میں حاضر ہوئے اور ان سے کہا کہ تم ہمیں رسول کریم صلی اللہ علیہ و آلہ و سلم کی نماز ادا کرنے کے طریقہ کے متعلق فرما اور وہ دور حجاج بن یوسف ظالم بادشاہ کا دور تھا حضرت جابر نہ فرمایا رسول کریم صلی اللہ علیہ و آلہ و سلم روانہ ہوئے اور آپ صلی اللہ علیہ و آلہ و سلم نے نماز ظہر ادا فرمائی کہ جس وقت سورج ڈھل گیا اور سایہ اصلی جوتے کے تسمے کے برابر تھا اس کے بعد آپ صلی اللہ علیہ و آلہ و سلم نے نماز عصر ادا فرمائی جس وقت انسان کا سایہ اس کے برابر ہو گیا۔ علاوہ اس سایہ کے جو کہ (جوتہ کے ) تسمہ کے برابر تھا پھر نماز مغرب ادا فرمائی کہ جس وقت سورج غروب ہو گیا پھر نماز عشاء ادا فرمائی جس وقت شفق غروب ہو گئی اس کے بعد جس وقت صبح صادق نمودار ہوئی تو آپ صلی اللہ علیہ و آلہ و سلم نے نماز فجر ادا فرمائی۔ پھر اگلے دن نماز ظہر ادا فرمائی جس وقت انسان کا سایہ اس کے برابر ہو گیا (مع سایہ اصلی کہ) اس کے بعد نماز عصر ادا فرمائی جس وقت انسان کا سایہ اس کے دوگنے کی برابر ہو گیا اس قدر دن (باقی) تھا کہ اگر کوئی شخص مدینہ منورہ سے اونٹ پر سوار ہو کر درمیانہ رفتار سے روانہ ہو تو وہ شام ہونے تک ذوالحلیفہ پہنچ جائے۔ اس کے بعد آپ صلی اللہ علیہ و آلہ و سلم نے نماز مغرب اس وقت ادا فرمائی کہ جس وقت سورج غروب ہو گیا اس کے بعد نماز عشاء تہائی رات یا نصف شب کے وقت ادا فرمائی اس میں راوی کو شبہ ہے پھر فجر کی روشنی میں نماز ادا فرمائی۔


٭٭ محمد بن بشار، یحیی، عوف، سیار بن سلامۃ سے روایت ہے کہ میں حضرت ابو برزہ کی خدمت میں حاضر ہوا تو میرے والد نے ان سے دریافت فرمایا کہ حضرت رسول کریم صلی اللہ علیہ و آلہ و سلم فرض نمازیں کس طریقہ سے ادا فرمایا کرتے تھے۔ انہوں نے فرمایا کہ نماز ظہر کہ جس کو تم اول نماز کہتے ہو اس وقت ادا فرماتے کہ جس وقت سورج ڈھل جاتا اور نماز عصر اس وقت ادا فرماتے تھے کہ ہمارے میں سے کوئی شخص اپنے گھر پر پہنچ جاتا اور وہ شخص مدینہ منورہ کے کنارہ میں ہوتا نماز عصر ادا کر کے اور سورج صاف اور اونچائی پر ہوتا تھا اور ابو برزہ نے نماز مغرب کے متعلق جو فرمایا وہ میں بھول گیا اور آپ صلی اللہ علیہ و آلہ و سلم نماز عشاء میں تاخیر کرنے کو پسند فرماتے تھے کہ جس کو تم لوگ عتمہ سے تعبیر کرتے ہو اور نماز عشاء سے قبل سونے کو برا تصور فرماتے تھے اور اسی طریقہ سے نماز عشاء کے فراغت کے بعد گفتگو کو اور آپ صلی اللہ علیہ و آلہ و سلم نماز فجر اس وقت ادا فرماتے کہ جس وقت ہر ایک شخص اپنے دوست کی شناخت کر لیتا (روشنی ہو جاتی) اور آپ صلی اللہ علیہ و آلہ و سلم اس میں ساٹھ آیات سے لے کر ایک سو آیات کریمہ تک تلاوت فرماتے۔

نماز عشاء کے اول وقت کا بیان

سوید بن نصر، عبداللہ بن مبارک، حسین بن علی بن حسین، وہب بن کسان، جابر بن عبداللہ سے روایت ہے کہ حضرت جبرائیل خدمت نبوی صلی اللہ علیہ و آلہ و سلم میں حاضر ہوئے جس وقت سورج غروب ہو گیا اور کہا کہ اٹھو اے محمد صلی اللہ علیہ و آلہ و سلم! اور آپ صلی اللہ علیہ و آلہ و سلم نے نماز ظہر ادا فرمائی جس وقت کہ سورج جھک گیا پھر آپ صلی اللہ علیہ و آلہ و سلم رکے رہے جس وقت کہ سایہ ہر ایک شخص کے برابر ہو گیا تو حضرت جبرائیل تشریف لائے اور فرمایا کہ اے محمد صلی اللہ علیہ و آلہ و سلم اٹھ جا اور نماز ادا کرو۔ آپ صلی اللہ علیہ و آلہ و سلم اٹھ گئے اور جس وقت سورج غروب ہو گیا تو حضرت جبرائیل تشریف لائے اور فرمایا کہ اے محمد صلی اللہ علیہ و آلہ و سلم تم اٹھ جا اور نماز مغرب ادا کرو۔ آپ صلی اللہ علیہ و آلہ و سلم نے نماز مغرب ادا فرمائی جب کہ سورج غروب ہو گیا۔ پھر آپ صلی اللہ علیہ و آلہ و سلم رکے رہے یہاں تک کہ شفق غروب ہو گیا۔ حضرت جبرائیل تشریف لائے اور فرمایا کہ اٹھ جا اور نماز عشاء ادا کرو۔ چنانچہ آپ صلی اللہ علیہ و آلہ و سلم کھڑے ہو گئے اور نماز عشاء ادا فرمائی۔ پھر حضرت جبرائیل صبح ہوتے ہی تشریف لائے اور فرمایا اے محمد صلی اللہ علیہ و آلہ و سلم تم اٹھ جا اور نماز فجر ادا کرو۔ آپ صلی اللہ علیہ و آلہ و سلم کھڑے ہو گئے اور نماز فجر ادا فرمائی۔ پھر اگلے روز حضرت جبرائیل تشریف لائے جس وقت کہ سایہ انسان کا اس کے برابر ہو گیا اور فرمایا کہ اٹھ جا اے محمد صلی اللہ علیہ و آلہ و سلم نماز ادا فرما۔ آپ صلی اللہ علیہ و آلہ و سلم نے نماز ظہر ادا فرمائی پھر حضرت جبرائیل اس وقت تشریف لائے کہ جس وقت ہر ایک شئی کا سایہ دو گنا ہو گیا اور فرمایا اے محمد صلی اللہ علیہ و آلہ و سلم اٹھ جا نماز ادا فرما۔ چنانچہ آپ صلی اللہ علیہ و آلہ و سلم نے نماز عصر ادا فرمائی اور نماز مغرب کے واسطے حضرت جبرائیل اس وقت تشریف لائے کہ جس وقت سورج غروب ہو گیا اور وہ اس وقت تشریف لائے جس وقت پہلے روز تشریف لائے تھے اور فرمایا اے محمد صلی اللہ علیہ و آلہ و سلم تم اٹھ جا نماز ادا کرو۔ آپ صلی اللہ علیہ و آلہ و سلم نے نماز مغرب ادا فرمائی پھر نماز عشاء کے واسطے اس وقت تشریف لائے جس وقت رات کا تیسرا حصہ گزر گیا تھا اور فرمایا اے محمد صلی اللہ علیہ و آلہ و سلم اٹھ جا نماز ادا کرو۔ آپ صلی اللہ علیہ و آلہ و سلم نے نماز عشاء ادا فرمائی پھر حضرت جبرائیل اس وقت تشریف لائے کہ جب کافی روشنی ہو گئی تھی اور کہا اے محمد صلی اللہ علیہ و آلہ و سلم اٹھ جا نماز ادا کرو۔ آپ صلی اللہ علیہ و آلہ و سلم نے نماز فجر ادا فرمائی پھر حضرت جبرائیل نے فرمایا ان دونوں وقت کی درمیان نماز کا وقت ہے۔

نماز عشاء میں جلدی کا حکم

عمرو بن علی و محمد بن بشار، محمد، شعبہ، سعد بن ابراہیم، محمد بن عمرو بن حسن، حجاج، جابر بن عبداللہ سے روایت ہے کہ حضرت رسول کریم صلی اللہ علیہ و آلہ و سلم نماز ظہر دوپہر کے وقت ادا فرماتے تھے (یعنی سورج ڈھلتے ہی) اور نماز عصر اس وقت ادا فرماتے تھے کہ سورج سفید اور صاف ہوتا اور نماز مغرب آپ صلی اللہ علیہ و آلہ و سلم نے اس وقت ادا فرمائی جب کہ سورج غروب ہو گیا اور نماز عشاء (کے بارے میں معمول یہ تھا) جس وقت آپ صلی اللہ علیہ و آلہ و سلم ملاحظہ فرماتے کہ مجمع ہو گیا ہے تو جلدی ادا فرماتے اور جس وقت دیکھتے کہ لوگوں نے تاخیر فرما دی ہے تو آپ صلی اللہ علیہ و آلہ و سلم بھی تاخیر فرماتے۔

غروب شفق کا وقت

محمد بن قدامۃ، جریر، رقبۃ، جعفر بن ایاس، حبیب بن سالم، نعمان بن بشیر سے روایت ہے کہ انہوں نے فرمایا میں تمام لوگوں سے زیادہ نماز عشاء کے بارے میں واقف ہوں کہ حضرت رسول کریم صلی اللہ علیہ و آلہ و سلم نماز عشاء اس وقت ادا فرماتے کہ جس وقت تیسری رات کا چاند غروب ہو جاتا۔


٭٭ عثمان بن عبد اللہ، عفان، ابو عوانہ، ابو بشیر، بشیر بن ثابت، حبیب بن سالم، نعمان بن بشیر سے روایت ہے کہ انہوں نے فرمایا خدا کی قسم میں تمام لوگوں سے زیادہ اس نماز کے وقت یعنی نماز عشاء کے وقت کے بارے میں واقف ہوں حضرت رسول کریم صلی اللہ علیہ و آلہ و سلم اس نماز کو اس وقت ادا فرماتے کہ جس وقت تیسری رات کا چاند غروب ہو جاتا۔

نماز عشاء میں تاخیر کرنا مستحب ہے 

سوید بن نصر، عبد اللہ، عوف، سیار بن سلامۃ سے روایت ہے کہ میں اور میرے والد حضرت ابو برزہ اسلمی کی خدمت میں حاضر ہوئے میرے والد نے ان سے فرمایا کہ حضرت رسول کریم صلی اللہ علیہ و آلہ و سلم نماز فرض کس طریقہ سے ادا فرمایا کرتے تھے ؟ انہوں نے فرمایا دوپہر کے وقت کی نماز کہ جس کو تم پہلی نماز سے تعبیر کرتے ہو وہ تو آفتاب کے زوال کے بعد ادا فرماتے تھے کہ ہم لوگوں میں سے کوئی شخص نماز عصر ادا کر کے شہر کے کنارے پہنچ جاتا تھا اور سورج صاف اور اونچائی پر ہو جاتا۔ حضرت سیار نہ فرمایا کہ میں بھول گیا۔ ابو برزہ اسلمی نے نماز مغرب کے متعلق فرمایا کہ پھر حضرت سیار نے فرمایا کہ رسول کریم صلی اللہ علیہ و آلہ و سلم نماز عشاء میں تاخیر فرماتے کہ جس کو تم لوگ عتمہ سے تعبیر کرتے ہو اور آپ صلی اللہ علیہ و آلہ و سلم نماز عشاء ادا کر نے سے قبل سونے کو ناپسند فرماتے تھے اور نماز عشاء کے بعد (دنیاوی) گفتگو کرنے کو اور آپ صلی اللہ علیہ و آلہ و سلم نماز فجر اس وقت ادا فرماتے کہ انسان کسی واقف شخص کی شناخت کرنے لگتا (یعنی روشنی اور اجالے میں نماز فجر ادا فرماتے جیسا کہ حنفیہ مسلک ہے ) اور ساٹھ آیات سے لے کر ایک سو آیات کریمہ تک تلاوت فرماتے۔


٭٭ ابراہیم بن حسن و یوسف بن سعید، حجاج، ابن جریج سے روایت ہے کہ میں نے حضرت سے عرض کیا کہ تم لوگوں کی رائے میں نماز عشاء ادا کرنے میں عمدہ وقت کونسا ہے چاہے میں امام ہوں یا میں نماز تنہا ادا کروں۔ حضرت نے فرمایا کہ میں نے حضرت عبداللہ ابن عباس سے سنا ہے وہ فرماتے تھے ایک رات حضرت رسول کریم صلی اللہ علیہ و آلہ و سلم نے نماز عشاء میں تاخیر فرمائی یہاں تک کہ لوگ سو گئے اور لوگ نیند سے بیدار ہوئے تو حضرت عمر بن خطاب کھڑے ہو گئے اور فرمانے لگے الصلوٰۃالصلوٰۃ حضرت نے فرمایا حضرت رسول کریم صلی اللہ علیہ و آلہ و سلم (یہ آواز سن کر) نکل گئے گویا کہ میں آپ صلی اللہ علیہ و آلہ و سلم کو اس وقت دیکھ رہا ہوں آپ صلی اللہ علیہ و آلہ و سلم کے سر مبارک سے پانی ٹپک رہا ہے اور ایک ہاتھ اپنے سر پر ایک جانب رکھے ہوئے تھے حضرت ابن جریج نے فرمایا کہ میں نے مضبوطی سے دریافت کیا حضرت سے کہ حضرت رسول کریم صلی اللہ علیہ و آلہ و سلم نے کس طریقہ سے اپنا ہاتھ اپنے سر پر رکھا تھا۔ انہوں نے فرمایا کہ جس طریقہ سے حضرت عبداللہ ابن عباس نے فرمایا تھا تو حضرت نے اپنی انگلیوں کو کچھ کھول کر سر پر رکھا۔ یہاں تک کہ انگلیوں کے کونے سر کے آگے آ گئے پھر انگلیوں کو ملا کر ہاتھ کو گھمایا سر جو چہرہ سے قریب ہے پھر کنپٹی پر اور پیشانی یا ڈاڑھی پر جس طریقہ سے مسلم شریف کی روایت ہے کہ (ہاتھ کو) ایک کنارہ پر لے گئے لیکن بالوں کو انگلیوں سے نہیں پکڑا (یعنی صرف بال کو دبا کر پانی نکال دیا) بس اس طریقہ سے کیا یعنی دبایا پھر آپ صلی اللہ علیہ و آلہ و سلم نے فرمایا اگر میری امت کیلئے یہ حکم دشوار نہ ہوتا تو میں ان کو حکم دیتا اس وقت نماز ادا کرنے کا (یعنی نماز عشاء اس قدر تاخیر سے پڑھا کرتے )۔


٭٭ محمد بن منصور مکی، سفیان، عمرو، عطاء، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم نے ایک رات نماز عشاء میں تاخیر فرمائی یہاں تک کہ رات کا ایک حصہ گزر گیا اس پر حضرت عمر کھڑے ہو گئے اور انہوں نے الصلوٰۃ یا رسول اللہ صلی اللہ علیہ و آلہ و سلم کے الفاظ سے پکارا۔ پھر بچے اور خواتین سو گئے۔ (مرد) یہ الفاظ سن کر نکلے اور اس وقت آپ صلی اللہ علیہ و آلہ و سلم نے سر مبارک سے پانی ٹپک رہا تھا آپ صلی اللہ علیہ و آلہ و سلم فرماتے تھے کہ نماز ادا کرنے کا یہی وقت ہے۔


٭٭ قتیبہ، ابو الاحوص، سماک، جابر بن سمرۃ سے روایت ہے کہ حضرت رسول کریم صلی اللہ علیہ و آلہ و سلم نماز عشاء ادا کر نے میں تاخیر فرمایا کرتے تھے۔


٭٭ محمد بن منصور، سفیان، ابو زناد، اعرج، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا اگر میری امت کے واسطے یہ حکم باعث دشواری نہ ہوتا تو میں ان کو نماز عشاء میں تاخیر کرنے کا اور ہر ایک نماز کے واسطے مسواک کرنے کا حکم دیتا (یعنی میں امت کی سہولت کی وجہ سے مذکورہ حکم نہیں دیا۔)

نماز عشاء کے آخر وقت سے متعلق

عمرو بن عثمان، ابن حمیر، ابن ابو عبلۃ، زہری، عمرو بن عثمان، شعیب، زہری، عروہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم نے ایک رات نماز عشاء میں تاخیر فرمائی تو حضرت عمر نے آپ صلی اللہ علیہ و آلہ و سلم کو آواز دی اور عرض کیا کہ یا رسول اللہ صلی اللہ علیہ و آلہ و سلم بچے اور خواتین سو گئے ہیں۔ آپ صلی اللہ علیہ و آلہ و سلم باہر کی جانب تشریف لائے اور ارشاد فرمایا کہ (تمام عالم میں ان دنوں میں ) اس نماز کا تم لوگوں کے علاوہ کوئی دوسرا شخص انتظار نہیں کرتا اور ان ایام میں مدینہ منورہ کے علاوہ کسی دوسری جگہ نہیں ہوتی اس لیے کہ اسلام کی اشاعت نہیں ہوئی تھی پھر آپ صلی اللہ علیہ و آلہ و سلم نے ارشاد فرمایا تم لوگ اس نماز کو شفق کے غروب ہونے سے لے کر تہائی رات تک ادا کر لیا کرو۔


٭٭ ابراہیم بن حسن، حجاج، ابن جریج، یوسف بن سعید، حجاج، ابن جریج، مغیرۃ بن حکیم، ام کلثوم بنت ابو بکر، ام المومنین عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم نے ایک رات نماز عشاء میں تاخیر فرمائی یہاں تک کہ کافی رات کا حصہ گزر گیا اور اہل مسجد سو گئے پھر آپ صلی اللہ علیہ و آلہ و سلم نکلے اور آپ صلی اللہ علیہ و آلہ و سلم نے نماز کی امامت فرمائی اور ارشاد فرمایا یہ نماز اپنے وقت پر ہے اگر میری امت پر ناگوار نہ گزرتا (یعنی ان کو دشواری محسوس نہ ہوتی تو میں نماز عشاء کا وقت یہی مقرر و متعین کرتا)


٭٭ اسحاق بن ابراہیم، جریر، منصور، حکم، نافع، عبداللہ ابن عمر سے روایت ہے کہ ایک رات میں ہم لوگ (مسجد میں ) مقیم رہے اور حضرت رسول کریم صلی اللہ علیہ و آلہ و سلم کہ ہم لوگ نماز عشاء کے واسطے منتظر رہے جس وقت رات کا تہائی حصہ گزر گیا۔ آپ صلی اللہ علیہ و آلہ و سلم نے ارشاد فرمایا کہ اس نماز کا منتظر کوئی دوسرا اہل مذہب نہیں ہوتا علاوہ تم لوگوں کے اور اگر میری امت پر گرانی نہ ہوتی تو میں ان کے ساتھ اسی وقت پر یہ نماز ادا کیا کرتا۔ اس کے بعد آپ صلی اللہ علیہ و آلہ و سلم نے حکم فرمایا مؤذن کو اس نے تکبیر پڑھی۔


٭٭ عمران بن موسی، عبدالوارث، داؤد، ابو نضرۃ، ابو سعید خدری سے روایت ہے کہ حضرت رسول کریم صلی اللہ علیہ و آلہ و سلم نے ہم لوگوں کے ہمراہ نماز مغرب ادا فرمائی پھر آپ صلی اللہ علیہ و آلہ و سلم نہیں نکلے یہاں تک کہ آدھی رات گزر گئی اس وقت آپ صلی اللہ علیہ و آلہ و سلم نکلے اور نماز کی امامت فرمائی اور ارشاد فرمایا لوگ نماز سے فارغ ہو چکے اور سو رہے اور تم لوگوں کو نماز کا اجر و ثواب ملتا ہے مطلب یہ کہ نماز ادا کر رہے ہو جس وقت تک نماز کے منتظر رہو اور اگر مجھ کو ضعیف کی کمزوری کا اور بیمار کی بیماری کا خیال نہ ہوتا تو میں حکم دیتا اس کو نصف رات میں ادا کرنے کا۔


٭٭ علی بن حجر، اسماعیل، محمد بن مثنی، خالد، حمید سے روایت ہے کہ حضرت انس سے پوچھا گیا کہ حضرت رسول کریم صلی اللہ علیہ و آلہ و سلم نے انگوٹھی پہنی ہے ؟ انہوں نے فرمایا جی ہاں۔ آپ صلی اللہ علیہ و آلہ و سلم نے ایک رات عشاء کی نماز میں تاخیر کی تقریباً آدھی رات کو پڑھی پھر جس وقت ادا کر چکے تو ہماری جانب چہرہ کیا اور ارشاد فرمایا تم لوگ گویا نماز ہی میں ہو جس وقت تک کہ نماز کے منتظر رہو۔ حضرت انس نے فرمایا گویا میں آپ صلی اللہ علیہ و آلہ و سلم کی انگوٹھی کی زیارت کر رہا ہوں۔ حضرت علی بن حجر کی روایت میں ہے کہ آپ صلی اللہ علیہ و آلہ و سلم نے عشاء کی نماز میں تاخیر کی نصف شب تک۔

نماز عشاء کو عتمہ کہنے کی اجازت

عتبہ بن عبد اللہ، مالک بن انس و حارث بن مسکین، ابن قاسم، مالک، سمی، ابو صالح، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا اگر لوگ اس بات سے واقف ہوتے کہ اذان دینے میں کیا ثواب ہے اور صف اول میں کھڑے ہونے میں کس قدر اجر اور ثواب ہے تو وہ لوگ ان دونوں کو نہ حاصل کر سکتے بغیر قرعہ اندازی کے اور اگر لوگ اس بات سے واقف ہوتے کہ نماز ظہر (یا نماز جمعہ) کیلئے جلدی پہنچنے میں کس قدر اجر ہے یا کہ ہر ایک نماز کو اس کہ اول وقت پر ادا کرنے میں کتنا زیادہ ثواب ہے توہر ایک وقت کی نماز کو ادا کرنے میں جلدی کرتے اور اگر لوگ واقف ہوتے کہ عتمہ (یعنی عشاء) کے ادا کرنے میں کس قدر اجر ہے تو لوگ سرین گھسیٹتے ہوئے آتے۔ مطلب یہ ہے کہ اپاہج بھی ہوتے اور ان میں چلنے پھرنے کی طاقت نہ ہوتی تو سرین کے بل آتے۔

نماز عشاء کو عتمہ کہنا

احمد بن سلیمان، ابو داؤد، خضری، سفیان، عبداللہ بن ابو لبید، ابو سلمہ، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تم لوگوں پر دیہاتی لوگ اس نماز کے نام میں غالب نہ آ جائیں (مطلب یہ ہے کہ وہ لوگ اس نماز کو عتمہ کہتے ہیں تم لوگ بھی ان کی تابعداری کر کے عتمہ کہنے لگ جاؤ) تم لوگ ہرگز ایسا نہ کرو بلکہ تم لوگ اس نماز کو نماز عشاء کہا کرو وہ لوگ تو اندھیرا کرتے ہیں اپنے اونٹ پر۔ یعنی اونٹ کے دودھ نکالنے میں وہ لوگ مشغول رہتے ہیں اس نماز کا نام نماز عشاء ہے۔


٭٭ سوید بن نصر، عبداللہ بن مبارک، ابن عیینہ ، عبداللہ بن ابو لبید، ابو سلمہ بن عبدالرحمن، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم سے میں نے سنا آپ صلی اللہ علیہ و آلہ و سلم منبر پر فرماتے تھے کہ دیکھو! تم لوگوں پر دیہات والے غالب نہ آ جائیں اس نماز کے نام میں۔ اس نماز کا (صحیح) نام نماز عشاء ہے۔

نماز فجر کا اول وقت کونسا ہے ؟

ابراہیم بن ہارون، حاتم بن اسماعیل، جعفر بن محمد بن علی بن حسین، جابر بن عبداللہ سے روایت ہے کہ حضرت رسول کریم صلی اللہ علیہ و آلہ و سلم نے نماز فجر اس وقت ادا فرمائی جس وقت آپ صلی اللہ علیہ و آلہ و سلم کو علم ہو گیا کہ صبح کا وقت ہو گیا ہے (مطلب یہ ہے کہ صبح صادق کی روشنی نظر آ گئی)


٭٭ علی بن حجر، اسماعیل، حمید، انس سے روایت ہے کہ ایک شخص خدمت نبوی صلی اللہ علیہ و آلہ و سلم میں حاضر ہوا اور اس نے نماز فجر کے وقت کے بارے میں دریافت کیا جس وقت دوسرے روز نماز فجر کا وقت ہو گیا تو آپ صلی اللہ علیہ و آلہ و سلم نے نماز فجر کا وقت ہوتے ہی نماز کا حکم فرمایا اور نماز پڑھائی۔ اس کے بعد فرمایا وہ شخص کہاں ہے جو نماز کے وقت کے بارے میں دریافت کر رہا تھا؟ ان دونوں وقت کے درمیان نماز کا وقت ہے۔


اگر سفر نہ ہو تو نماز فجر کس اندھیرے میں ادا کرے ؟

قتیبہ، مالک، یحیی بن سعید، عمرۃ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم نماز فجر ادا کرتے تھے پھر خواتین اپنی چادریں لپیٹتی جاتی تھیں نماز ادا فرما کر اور وہ خواتین شناخت نہیں کی جاتیں تھیں اندھیرے کی وجہ سے۔


٭٭ اسحاق بن ابراہیم، سفیان، زہری، عروہ، عائشہ صدیقہ سے روایت ہے کہ خواتین رسول کریم صلی اللہ علیہ و آلہ و سلم کہ ہمراہ فجر کی نماز ادا کرتی تھیں پھر اپنی چادریں لپیٹ کر اور پھر واپس جاتی تھیں اندھیرا ہونے کی وجہ سے کوئی ان کو نہیں پہچانتا تھا۔

دوران سفر نماز فجر اندھیرے میں ادا کرنا کیسا ہے ؟

اسحاق بن ابراہیم، سلیمان بن حرب، حماد بن یزید، ثابت، انس سے روایت ہے کہ حضرت رسول کریم صلی اللہ علیہ و آلہ و سلم نے خیبر کے دن کہ جس روز قلعہ خیبر پر حملہ ہوا تھا فجر کی نماز اندھیرے میں ادا کی اور آپ صلی اللہ علیہ و آلہ و سلم اہل خیبر کے نزدیک تھے پھر آپ صلی اللہ علیہ و آلہ و سلم نے ان پر حملہ کیا اور ارشاد فرمایا خداوند قدوس بہت بڑا ہے خیبر خراب ہو گیا۔ دو مرتبہ ارشاد فرمایا اور ہم لوگ جس وقت کسی قوم کے پاس نازل ہوں گے تو ان لوگوں کی صبح خراب ہو گی۔ یعنی ان لوگوں کا دن برا ہو گا کہ جو کہ عذاب خداوندی سے ڈرائے گئے تھے اور ہم لوگ کامیاب ہوں گے اور اسی طریقہ سے ہوا کہ خداوند تعالیٰ نے خیبر کا قلعہ فتح فرما دیا اور کفار کا تمام مال و سامان اہل اسلام کے ہاتھ آیا اور کچھ کفار قتل کر دیئے گئے اور کچھ شہر بدر کر دیئے گئے اور کچھ اسی جگہ مسلمانوں کی رعیت بن کر رہنے لگ گئے۔

نماز فجر روشنی میں ادا کرنے سے متعلق

عبید اللہ بن سعید، یحیی، ابن عجلان، عاصم بن عمر بن قتادہ، محمود بن لبید، رافع بن خدیج سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تم نماز فجر کو روشن کرو (یعنی نماز فجر اجالے میں ادا کرو)


٭٭ ابراہیم بن یعقوب، ابن ابو مریم، ابو غسان، زید بن اسلم، عاصم بن عمر بن قتادہ، محمود بن لبید، نے اپنی برادری کے انصاری لوگوں سے روایت نقل کی ہے کہ آپ صلی اللہ علیہ و آلہ و سلم نے ارشاد فرمایا تم لوگ نماز فجر کو جس قدر روشن کرو گے تو تم اسی قدر زیادہ ثواب (یعنی اجر) ملے گا۔

جس شخص نے نماز فجر کا ایک سجدہ سورج نکلنے سے پہلے حاصل کر لیا تو اس کا کیا حکم ہے ؟

ابراہیم بن محمد و محمد بن مثنی، یحیی، عبداللہ بن سعید، عبدالرحمن اعرج، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس شخص نے نماز فجر کے ایک سجدہ میں شرکت کر لی آفتاب نکلنے سے قبل تو اس شخص نے نماز فجر میں شرکت کر لی اور جس شخص نے نماز عصر کے ایک سجدہ میں شرکت کر لی غروب آفتاب سے قبل تو اس شخص نے نماز عصر میں شرکت کر لی۔


٭٭ محمد بن رافع، زکریا بن عدی، ابن مبارک، یونس بن یزید، زہری، عروہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس شخص نے نماز فجر کی ایک رکعت میں شرکت کر لی آفتاب کے غروب ہونے سے قبل تو اس شخص نے نماز عصر میں شرکت کر لی۔

نماز فجر کا آخری وقت کونسا ہے ؟

اسماعیل بن مسعود و محمد بن عبدالاعلی، خالد، شعبہ، ابو صدقۃ، انس بن مالک سے روایت ہے کہ رسول کریم صلی اللہ علیہ و آلہ و سلم نماز ظہر اس وقت ادا فرمایا کرتے تھے کہ جس وقت سورج غروب ہو جاتا اور نماز عصر تم لوگوں کی نماز ظہر اور نماز عصر کے درمیان میں ادا کرتے تھے اور نماز مغرب سورج غروب ہوتے ہی ادا کرتے تھے اور نماز عشاء جس وقت شفق غروب ہو جاتی تو اس وقت ادا فرماتے اور نماز فجر اس وقت ادا فرماتے کہ (نظر) پھیل جاتی اور تمام اشیاء نظر آنے لگتیں۔

جس شخص نے کسی نماز کی ایک رکعت پائی

قتیبہ، مالک، ابن شہاب، ابو سلمہ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس شخص نے کسی نماز کی ایک رکعت میں شرکت کر لی تو اس شخص نے اس نماز میں شرکت کر لی۔


٭٭ اسحاق بن ابراہیم، عبداللہ بن ادریس، عبید اللہ بن عمر، زہری، ابو سلمہ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس شخص نے نماز کی ایک رکعت میں شرکت کر لی تو اس شخص نے اس نماز میں شرکت کر لی۔


٭٭ یزید بن محمد بن عبدالصمد، ہشام العطار، اسماعیل، ابن سماعۃ، موسیٰ بن اعین، ابو عمرو اوزاعی، زہری، ابو سلمہ، ابو ہریرہ، یہ حدیث گزشتہ حدیث کی مطابق ہے 


٭٭ شعیب بن شعیب بن اسحاق، ابو مغیرۃ، اوزاعی، زہری، سعید بن مسیب، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس شخص نے نماز کی ایک رکعت میں شرکت کر لی تو اس شخص نے (گویا کہ پوری) نماز میں شرکت کر لی۔


٭٭ موسی بن سلیمان بن اسماعیل بن قاسم، بقیٰۃ، یونس، زہری، سالم، عبداللہ بن عمر سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس شخص نے نماز جمعہ یا اور کسی وقت کی کسی رکعت میں شرکت کر لی تو اس کی نماز مکمل ہو گئی۔


٭٭ محمد بن اسماعیل ترمذی، ایوب بن سلیمان، ابو بکر، سلیمان بن بلال، یونس، ابن شہاب، سالم سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس شخص نے ایک رکعت میں شرکت کر لی کسی نماز کی تو گویا کہ اس شخص نے اس (پوری) نماز میں شرکت کر لی۔ لیکن جس قدر نماز (یعنی رکعت) نکل گئیں اس کو (جماعت کہ سلام پھیرنے کے بعد) ادا کرے۔

وہ اوقات جو میں نماز پڑھنے کی ممانعت آئی ہے 

قتیبہ، مالک، زید بن اسلم، عطاء بن یسار، عبداللہ ضابحی سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا سورج طلوع ہوتا ہے اور اس کے ساتھ شیطان کی چوٹیاں ہوتی ہیں پھر جس وقت سورج اونچائی پر ہوتا ہے تو شیطان اس سے علیحدہ ہو جاتا ہے پھر جس وقت وہ سیدھا ہوتا ہے دوپہر کے وقت تو پھر شیطان اس کے قریب ہو جاتا ہے پھر جس وقت سورج ڈھل جاتا ہے تو علیحدہ ہو جاتا ہے پھر جس وقت وہ غروب ہونے لگتا ہے تو اس کے قریب ہوتا ہے پھر جس وقت سورج غروب ہو جاتا ہے تو وہ علیحدہ ہو جاتا ہے اور نبی کریم صلی اللہ علیہ و آلہ و سلم نے ان اوقات میں نماز ادا کرنے سے منع فرمایا ہے۔


٭٭ سوید بن نصر، عبد اللہ، موسیٰ بن علی بن رباح، عقبہ بن عامر جہنی سے روایت ہے کہ حضرت رسول کریم صلی اللہ علیہ و آلہ و سلم ہم لوگوں کو تین وقت نماز پڑھنے اور جنازہ دفن کرنے سے منع فرماتے تھے ایک تو اس وقت جب سورج نکل رہا ہو یہاں تک کہ وہ بلند ہو جائے دوسرے اس وقت کہ جب سورج بالکل درمیان میں ہو اور تیسرے اس وقت کہ جس وقت سورج غروب ہونے لگے جھک جائے۔

فجر کے بعد نماز پڑھنے کی ممانعت کا بیان

قتیبہ، مالک، محمد بن یحیی بن حبان، اعرج، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے نماز عصر کے بعد نماز پڑھنے کی ممانعت فرمائی یہاں تک کہ سورج غروب ہو جائے اور نماز فجر کے بعد (بھی) نماز پڑھنے کی ممانعت فرمائی یہاں تک کہ سورج طلوع ہو۔


٭٭ احمد بن منیع، ہشیم، منصور، قتادہ، ابو عالیٰۃ، عبداللہ ابن عباس سے روایت ہے کہ میں نے رسول کریم صلی اللہ علیہ و آلہ و سلم کے کئی صحابہ سے سنا ہے۔ ان میں حضرت عمر بھی تھے اور وہ تمام کے تمام زیادہ محبت والے تھے رسول کریم صلی اللہ علیہ و آلہ و سلم سے۔ آپ صلی اللہ علیہ و آلہ و سلم نے ممانعت فرمائی نماز فجر کے بعد نماز پڑھنے کی۔ یہاں تک کہ سورج طلوع ہو اور نماز عصر کے بعد بھی یہاں تک کہ سورج غروب ہو جائے۔

سورج طلوع ہونے کے وقت نماز کے ممنوع ہونے کا بیان

قتیبہ بن سعید، مالک، نافع، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تم میں سے کوئی شخص نماز نہ پڑھے جس وقت کہ سورج طلوع ہو رہا ہو یا غروب ہو رہا ہو۔


٭٭ اسماعیل بن مسعود، خالد، عبد اللہ، نافع، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم نے سورج طلوع اور غروب کے وقت نماز پڑھنے سے منع فرمایا۔

دوپہر کے وقت نماز پڑھنے کی ممانعت کا بیان

حمید بن مسعدۃ، سفیان، ابن حبیب، موسیٰ بن علی، عقبہ بن عامر سے روایت ہے کہ تین اوقات میں حضرت رسول کریم صلی اللہ علیہ و آلہ و سلم ہم لوگوں کو نماز پڑھنے اور مردوں کی تدفین سے منع فرماتے تھے ایک تو اس وقت جس وقت سورج طلوع ہو یہاں تک کہ وہ بلند ہو جائے دوسرے جس وقت کہ عین دوپہر کا وقت ہو یہاں تک کہ سورج کے زوال کا وقت ہو۔ تیسرے وہ وقت کہ جب سورج غروب ہونے کا وقت ہو یہاں تک کہ وہ غروب ہو جائے۔

نماز عصر کے بعد نماز کے ممنوع ہونے کا بیان

مجاہد بن موسی، ابن عیینہ ، ضمرۃ بن سعید، ابو سعید خدری سے روایت ہے کہ حضرت رسول کریم صلی اللہ علیہ و آلہ و سلم نے ممانعت فرمائی نماز پڑھنے سے فجر کے بعد سورج کے طلوع ہونے تک اور عصر کی نماز کے بعد سورج کے غروب ہونے تک۔


٭٭ عبدالحمید بن محمد، مخلد، ابن جریج، ابن شہاب، عطاء بن یزید، ابو سعید خدری سے روایت ہے کہ وہ فرماتے تھے کہ میں نے رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم ارشاد فرماتے تھے کہ نماز فجر کے بعد نماز نہیں ہے جس وقت کے سورج طلوع ہو اور نماز عصر کے بعد نماز نہیں ہے جس وقت تک سورج غروب ہو۔


٭٭ محمود بن غیلان ، ولید، عبدالرحمن بن نمیر، ابن شہاب، عطاء بن یزید، ابو سعید خدری ، سابقہ حدیث کے مطابق ہے۔


٭٭ احمد بن حرب، سفیان، ہشام بن حجیر، طاؤس، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم نے ممانعت بیان فرمائی نماز عصر کے بعد نماز ادا کرنے سے۔


٭٭ محمد بن عبداللہ بن مبارک مخرمی، فضل بن عنبسۃ، وہیب، ابن طاؤس، عائشہ صدیقہ سے روایت ہے کہ حضرت عمر کو وہم ہو گیا کہ ممانعت فرمانے لگے نماز عصر کے بعد دوگانہ ادا کرنے سے حالانکہ حضرت رسول کریم صلی اللہ علیہ و آلہ و سلم نے ممانعت بیان فرمائی ہے اس بات سے کہ جان بوجھ کر تم لوگ اپنی نماز کو سورج طلوع ہونے کے وقت یا سورج کے غروب ہونے کے وقت نہ پڑھو اس لئے کہ وہ (سورج) شیطان کی دو زلف میں طلوع ہوتا ہے (اس کی تشریح گزر چکی ہے )


٭٭ عمرو بن علی، یحیی بن سعید، ہشام بن عروہ، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جب سورج کا کنارہ طلوع ہو جائے تو نماز ادا کرنے میں تاخیر کرو یہاں تک کہ سورج صاف ہو جائے (یعنی روشن ہو جائے ) اور جس وقت سورج کا کنارہ غروب ہو جائے تو تم نماز ادا کرنے میں تاخیر کرو۔ یہاں تک کہ وہ سورج پورے طریقہ سے غروب ہو جائے۔


٭٭ عمرو بن منصور، آدم بن ابو ایاس، لیث بن سعید، معاویہ بن صالح، ابو یحیی سلیم بن عامرو ضمرۃ بن حبیب و ابو طلحہ نعیم بن زیاد، ابو امامہ، عمرو بن عبسہ سے روایت ہے کہ میں نے رسول کریم صلی اللہ علیہ و آلہ و سلم سے عرض کیا کہ کیا کوئی ایسا وقت موجود ہے کہ جس میں خدا تعالیٰ سے انسان کو زیادہ قربت حاصل ہو یا اس وقت میں یاد خداوندی میں مشغول رہا جائے۔ آپ صلی اللہ علیہ و آلہ و سلم نے فرمایا جی ہاں تمام اوقات سے زیادہ بندہ خداوند قدوس کے قریب ہوتا ہے پچھلی رات میں (اس وقت خداوند قدوس پہلے آسمان پر نازل ہوتا ہے ) پس اگر تم سے ہو سکے تو تم خداوند قدوس کی یاد کرنے والوں میں سے بن جاؤ اس لئے کہ اس وقت فرشتے نماز میں حاضر ہوتے ہیں (اس وجہ سے مجھے توقع ہے کہ وہ جلدی قبول ہو جائیں ) سورج کے طلوع ہونے تک اس وجہ سے سورج طلوع ہوتا ہے شیطان کی دو چوٹی میں اور یہ وقت کافروں کی نماز کا تو اس وقت جس وقت سورج طلوع ہو رہا ہو تم نماز نہ پڑھو یہاں تک کہ سورج ایک نیزہ کے برابر بلند ہو جائے اور اس کی کرن خوب نکل آئے پھر فرشتے حاضر ہوتے ہیں اور وہ نماز میں شرکت فرماتے ہیں یہاں تک کہ سورج سیدھا ہو جاتا ہے دوپہر کے وقت (مطلب یہ ہے کہ اس کا کسی بھی جانب سایہ نہیں پڑتا جس طریقہ سے نیزہ بالکل سیدھا ہوتا ہے ) اس وقت دوزخ کے دروازے کھولے جاتے ہیں اور دوزخ دھونکائی جاتی ہے تو اس وقت تم نماز پڑھنا ترک کر دو یہاں تک کہ سایہ پڑھنے لگ جائے (زوال آفتاب سے ) پھر نماز میں فرشتے شرکت کرتے ہیں سورج کے غروب ہونے تک اس لئے کہ سورج غروب ہوتا ہے شیطان کی دو چوٹی کے درمیان میں اور یہ وقت کافروں کی نماز کاہے۔

نماز عصر کے بعد نماز کی اجازت کا بیان

اسحاق بن ابراہیم، جریر، منصور، ہلال بن یساف، وہب بن جدع، علی سے روایت ہے کہ حضرت رسول کریم صلی اللہ علیہ و آلہ و سلم نے نماز عصر کے بعد نماز پڑھنے کی ممانعت بیان فرمائی مگر جس وقت کہ سورج سفید اور بلند ہو جائے۔


٭٭ عبید اللہ بن سعید، یحیی، ہشام، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم نے نماز عصر کے بعد جو دو رکعت میرے نزدیک تشریف لا کر ادا فرماتے تھے ان کو آپ صلی اللہ علیہ و آلہ و سلم نے کبھی بھی ناغہ نہیں کیا۔


٭٭ محمد بن قدامۃ، جریر، مغیرۃ، ابراہیم، اسود، عائشہ صدیقہ سے روایت ہے کہ انہوں نے فرمایا حضرت رسول کریم صلی اللہ علیہ و آلہ و سلم جس وقت نماز عصر کے بعد تشریف لاتے تھے تو دو رکعت ادا فرماتے۔


٭٭ اسماعیل بن مسعود، خالد بن حارث، شعبہ، ابو اسحاق، مسروقہ و اسود، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم جس وقت نماز عصر کے بعد میرے گھر ہوتے تو آپ صلی اللہ علیہ و آلہ و سلم دو رکعات ادا فرماتے۔


٭٭ علی بن حجر، علی بن مسہر، ابو اسحاق، عبدالرحمن بن اسود، وہ اپنے والد سے ، عائشہ صدیقہ سے روایت ہے کہ رسول کریم صلی اللہ علیہ و آلہ و سلم نے کبھی دو نمازوں کا ناغہ نہیں کیا اور میرے مکان میں (ہمیشہ) کبھی پوشیدہ طریقہ سے اور کبھی کھلے طریقہ سے آپ صلی اللہ علیہ و آلہ و سلم نے فجر کی نماز سے قبل دو رکعات اور دو رکعات عصر کے بعد ادا فرمائیں۔


٭٭ علی بن حجر، اسماعیل، محمد بن ابو حرملۃ، ابو سلمہ سے روایت ہے کہ انہوں نے حضرت عائشہ صدیقہ سے ان دو رکعت کا پوچھا جن کو حضرت رسول کریم صلی اللہ علیہ و آلہ و سلم نماز عصر کے بعد ادا فرماتے تھے۔ عائشہ صدیقہ نے کہا آپ صلی اللہ علیہ و آلہ و سلم ان دو رکعت کو عصر سے قبل ادا فرماتے تھے ایک مرتبہ آپ صلی اللہ علیہ و آلہ و سلم کو ایک کام پیش آ گیا یا آپ صلی اللہ علیہ و آلہ و سلم کو کچھ بھول ہو گئی تو ان دو رکعت کو نماز عصر کے بعد ادا کر لیا اور آپ صلی اللہ علیہ و آلہ و سلم جس وقت کسی وقت کی نماز ادا فرماتے تو اس کو مضبوطی سے ادا فرماتے۔


٭٭ محمد بن عبدالاعلی، معتمر، معمر، یحیی بن ابو کثیر، ابو سلمہ سے روایت ہے کہ حضرت رسول کریم صلی اللہ علیہ و آلہ و سلم نے ان کے مکان میں نماز عصر کے بعد دو رکعات ادا فرمائیں انہوں نے آپ صلی اللہ علیہ و آلہ و سلم سے اس بات کا تذکرہ فرمایا کہ یہ رکعات معمول کے خلاف آپ صلی اللہ علیہ و آلہ و سلم نے کس طریقہ سے ادا فرمائیں ؟ آپ صلی اللہ علیہ و آلہ و سلم نے فرمایا کہ یہ دو رکعات ہیں جن کو نماز ظہر کے بعد پڑھا کرتا تھا۔ آج میں ان رکعات کو نہ پڑھ سکا یہاں تک کہ نماز عصر ادا کر لی (تو میں نے نماز عصر کے بعد ان رکعات کو ادا کر لیا۔)


٭٭ اسحاق بن ابراہیم، وکیع، طلحہ بن یحیی، عبید اللہ بن عبداللہ بن عتبہ، ام سلمہ سے روایت ہے کہ حضرت رسول کریم صلی اللہ علیہ و آلہ و سلم کو کچھ کام پیش آ گیا آپ صلی اللہ علیہ و آلہ و سلم عصر کی نماز کے بعد دو رکعات ادا نہ کر سکے تو آپ صلی اللہ علیہ و آلہ و سلم نے نماز عصر کی نماز کے بعد ادا کر لیں۔

سورج غروب ہونے سے قبل نماز پڑھنے کی اجازت سے متعلق

عثمان بن عبد اللہ، عبید اللہ بن معاذ، عمران بن حدیر، فرماتے ہیں کہ میں نے لاحق سے دریافت کیا ان دو رکعت کا جو پڑھی جاتی ہیں سورج غروب ہونے سے قبل۔ انہوں نے کہا کہ عبداللہ بن زبیر ان کو پڑھا کرتے تھے تو حضرت معاویہ نے ان سے کہلوایا کہ یہ دو رکعت کس قسم کی ہیں سورج کے غروب ہونے کے وقت (یعنی یہ تم کس وجہ سے پڑھتے ہو؟) انہوں نے ام سلمہ کو اس بات کے متعلق فرما دیا۔ ام سلمہ نے فرمایا کہ حضرت رسول کریم صلی اللہ علیہ و آلہ و سلم نماز عصر کی دو رکعت ادا فرماتے تھے ایک دن آپ صلی اللہ علیہ و آلہ و سلم کو ایک کام پیش آ گیا تو آپ صلی اللہ علیہ و آلہ و سلم نے سورج غروب ہونے کے بعد ان نمازوں کو پڑھا پھر میں نے آپ صلی اللہ علیہ و آلہ و سلم کو ان نمازوں کو پڑھتے ہوئے نہیں دیکھا۔ نہ تو اس کے بعد اور نہ ہی اس سے قبل۔

نماز مغرب سے قبل نماز ادا کرنا کیسا ہے ؟

علی بن عثمان بن محمد بن سعید بن عبداللہ بن نفیل، سعید بن عیسی، عبدالرحمن بن قاسم، بکر بن مضر، عمرو بن حارث، یزید بن ابو حبیب، ابو خیر سے روایت ہے کہ حضرت ابو تمیم جیشانی نماز مغرب سے قبل دو رکعت پڑھنے کے واسطے کھڑے ہوئے تو میں نے حضرت عقبہ بن عامر سے عرض کیا کہ دیکھو کہ یہ کون سے وقت کی نماز ادا کر رہے ہیں ؟ انہوں نے دیکھا تو کہا کہ یہ وہ نماز ہے جس کو ہم لوگ حضرت رسول کریم صلی اللہ علیہ و آلہ و سلم کے دور میں پڑھا کرتے تھے۔

نماز فجر کے بعد نماز سے متعلق

احمد بن عبداللہ بن حکم، محمد بن جعفر، شعبہ، زید بن محمد، عبداللہ ابن عمر، حفصہ سے روایت ہے کہ جس وقت نماز فجر ہو جاتی تو رسول کریم صلی اللہ علیہ و آلہ و سلم نماز نہیں پڑھا کرتے تھے مگر دو رکعت نماز ہلکی پھلکی (یعنی آپ صلی اللہ علیہ و آلہ و سلم فجر کی دو سنت نماز ادا فرمایا کرتے تھے اور دوسری کوئی نفل نماز نہیں پڑھا کرتے تھے۔)

فجر کی نماز کے بعد نماز (نفل) پڑھنے سے متعلق

حسن بن اسماعیل بن سلیمان و ایوب بن محمد، حجاج بن محمد، ایوب، حسن، شعبہ، یعلی بن عطاء یزید بن طلق، عبدالرحمن بن بیلمانی، عمرو بن عبسہ سے روایت ہے کہ میں خدمت نبوی صلی اللہ علیہ و آلہ و سلم میں حاضر ہوا اور عرض کیا کہ آپ صلی اللہ علیہ و آلہ و سلم کے ہمراہ کون کون لوگ ایسے ہیں کہ جنہوں نے اسلام قبول فرمایا؟ تو آپ صلی اللہ علیہ و آلہ و سلم نے ارشاد فرمایا کہ ایک آزاد شخص (ابوبکر صدیق) اور ایک غلام (بلال حبشی) ہے اور (میں نے کہا) کوئی وقت ایسا ہے کہ جس میں دوسرے وقت سے زیادہ خداوند قدوس سے نزدیکی حاصل ہو؟ آپ صلی اللہ علیہ و آلہ و سلم نے ارشاد فرمایا جی ہاں۔ رات کو آخری حصہ اس وقت جس قدر مناسب خیال کرے نماز نفل نماز فجر تک ادا کرے پھر تم یہاں تک ٹھہر جا کہ طلوع آفتاب ہو جائے اور سورج کی ایک ڈھال کی طرح روشنی پھیل جائے پھر تم جس قدر ممکن ہو سکے نماز نفل پڑھ لو یہاں تک کہ ستون اپنے سایہ پر کھڑا ہو جائے (یعنی اس کا سایہ نہ پڑے ادھر ادھر ٹھیک دوپہر کے وقت بعض ملک میں بلکہ مکہ مکرمہ میں اس قسم کی سورت حال پیش آ جاتی ہے ) پھر تم رک جا یہاں تک کہ سورج ڈھل جائے اس لئے کہ دوزخ دوپہر کے وقت دھونکائی جاتی ہے پھر تم نماز (نفل) پڑھو نماز عصر تک پھر تم رک جا یہاں تک کہ سورج غروب ہو جائے۔ اس لئے کہ وہ (سورج) غروب ہوتا ہے شیطان کی دو چوٹی کے درمیان میں۔

مکہ مکرمہ میں ہر ایک وقت نماز کے درست ہونے کا بیان

محمد بن منصور، سفیان، ابو زبیر، عبداللہ بن باباہ، جبیر بن مطعم سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا اے قبیلہ عبدمناف کی اولاد تم لوگ کسی شخص کو اس کے مکان کے طواف کرنے سے نہ روکو اور نماز(بھی) ادا کرنے سے نہ روکو جس وقت دل چاہے دن یا رات میں۔ (یعنی جب چاہے کوئی عبادت کرے )

مسافر آدمی نماز ظہر اور نماز عصر کو کون سے وقت میں ایک ساتھ جمع کرے اس سے متعلقہ احادیث

قتیبہ، مفضل، عقیل، ابن شہاب، انس بن مالک سے روایت ہے کہ حضرت رسول کریم صلی اللہ علیہ و آلہ و سلم اگر (سفر میں ) سورج کے زوال سے قبل روانہ ہوتے تو آپ صلی اللہ علیہ و آلہ و سلم نماز ظہر کو نماز عصر تک مؤخر فرماتے پھر دونوں نمازوں (یعنی نماز ظہر اور نماز عصر کو) ایک ساتھ پڑھتے اور اگر آپ صلی اللہ علیہ و آلہ و سلم کو سورج کے زوال کے بعد (سفر کیلئے ) روانہ ہونا ہوتا تو آپ صلی اللہ علیہ و آلہ و سلم نماز ظہر پڑھ کر روانہ ہوتے۔

مسافر آدمی نماز ظہر اور نماز عصر کو کون سے وقت میں ایک ساتھ جمع کرے اس سے متعلقہ احادیث

محمد بن سلمہ و حارث بن مسکین، ابن قاسم، مالک، ابو زبیر مکی، ابو طفیل عامر بن واثلۃ، معاذ بن جبل، حضرت معاذ بن جبل سے روایت ہے کہ رسول کریم صلی اللہ علیہ و آلہ و سلم کے ساتھ صحابہ نکلے جس سال کہ غزوہ تبوک پیش آیا تو آپ صلی اللہ علیہ و آلہ و سلم نے نماز ظہر اور نماز عصر کو ایک ساتھ جمع فرماتے اور نماز مغرب اور نماز عشاء کو ایک ساتھ جمع فرماتے۔ ایک روز آپ صلی اللہ علیہ و آلہ و سلم نے نماز ظہر میں تاخیر فرمائی پھر نکلے اور نماز ظہر اور نماز عصر ایک ساتھ پڑھیں پھر اندر تشریف لے گئے پھر نکلے تو نماز مغرب اور نماز عشاء ملا کر پڑھی۔

دو وقت کی نماز جمع کرنا

محمد بن عبداللہ بن بزیع، یزید بن زریع، کثیر بن قاروندا سے روایت ہے کہ میں نے سالم بن عبداللہ بن عبداللہ بن عمر سے دریافت کیا ان کے والد کی نماز کے بارے میں اور دریافت کیا کہ وہ بحالت سفر کبھی دو نمازوں کو ایک ساتھ پڑھتے تھے۔ انہوں نے فرمایا حضرت صفیہ بنت ابی عبید میرے والد (عبد اللہ بن عمر) کے نکاح میں تھیں انہوں نے لکھا کہ میرے والد صاحب کو کہ وہ اپنے کھیت میں تھیں کہ میں دنیا کہ آخری دن میں ہوں اور آخرت کے پہلے دن میں ہوں (مرنے کے قریب ہوں ) یہ منظر دیکھ کر عبداللہ بن عمر سوار ہوئے اور جلدی جلدی روانہ ہوئے جس وقت نماز ظہر کا وقت ہو گیا تو مؤذن نے ان سے کہا الصلوٰۃ(نماز کا وقت ہو گیا ہے ) لیکن انہوں نے کوئی خیال نہیں کیا۔ جس وقت وہ وقت آ گیا جو نماز ظہر اور نماز عصر کی درمیان ہوتا ہے تو وہ ٹھہرے اور مؤذن سے کہا (ظہر کی) تکبیر پڑھو پھر جس وقت سلام پھیر دوں تو تم (نماز عصر) کی تکبیر پڑھو پھر دونوں وقت کی نماز پڑھی جس وقت سورج غروب ہو گیا تو مؤذن نے ان سے کہا الصلوٰۃ انہوں نے فرمایا کہ اسی طریقہ سے کہ جس طریقہ سے نماز ظہر اور نماز عصر میں کیا تھا اور روانہ ہو گئے۔ جس وقت کہ ستارے گہن میں آ گئے اور مؤذن سے تکبیر کہنے کو کہا کہ نماز مغرب کی تکبیر کہو پھر جس وقت سلام پھیروں تو تم نماز عشاء کی تکبیر پڑھو۔ پھر دونوں وقت کی نمازیں پڑھیں اور فراغت حاصل کر کے ہماری جانب چہرہ کیا اور کہا کہ رسول کریم صلی اللہ علیہ و آلہ و سلم نے ارشاد فرمایا جس وقت تم لوگوں میں سے کسی شخص کو اس قسم کا کام پیش آ جائے کہ جس کے بگڑ جانے کا اندیشہ ہو تو اسی طریقہ سے نماز ادا کرے۔



جس وقت کوئی مقیم آدمی دو وقت کی نماز ایک ساتھ پڑھ سکتا ہے 

قتیبہ، سفیان، عمرو، جابر بن زید، عبداللہ ابن عباس سے روایت ہے کہ میں نے حضرت رسول کریم صلی اللہ علیہ و آلہ و سلم کے ساتھ مدینہ منورہ میں آٹھ رکعات (نماز ظہر اور نماز عصر کی) ایک ساتھ پڑھیں اور آپ صلی اللہ علیہ و آلہ و سلم نے نماز ظہر میں تاخیر فرمائی اور سات رکعات نماز مغرب اور نماز عشاء ملا کر پڑھیں۔ آپ صلی اللہ علیہ و آلہ و سلم نے تاخیر فرمائی نماز مغرب میں اور جلدی فرمائی نماز عشاء میں۔


٭٭ ابوعاصم خشیش بن اشرم، حبان بن ہلال، حبیب، ابن ابو حبیب، عمرو بن ہرم، جابر بن زید، ابن عباس سے روایت ہے کہ انہوں نے شہر بصرہ میں پہلی نماز (یعنی نماز ظہر) اور نماز عصر پڑھی (مطلب یہ ہے کہ اس درمیان نفل نماز نہیں پڑھی) اور نماز مغرب اور نماز عشاء اسی طریقہ سے پڑھی۔ یعنی درمیان میں کوئی دوسری نماز نہیں پڑھی اور یہ کہ آپ صلی اللہ علیہ و آلہ و سلم نے کسی کام کی وجہ سے اس طریقہ سے کیا۔ حضرت عبداللہ ابن عباس نے فرمایا میں حضرت رسول کریم صلی اللہ علیہ و آلہ و سلم کے ساتھ مدینہ منورہ میں نماز ظہر اور نماز عصر کی آٹھ رکعات پڑھیں اور درمیان میں ان کے کوئی نماز نہ تھی۔

مسافر مغرب کی نماز اور نماز عشاء کون سے وقت جمع کر کے پڑھے 

اسحاق بن ابراہیم، سفیان، ابن ابو نجیح، اسماعیل بن عبدالرحمن سے روایت ہے کہ میں عبداللہ بن عمر کے ساتھ (مکہ مکرمہ کے نزدیک واقع مقام) حما تک رہا جس وقت سورج غروب ہو گیا تو مجھ کو ان سے یہ بات عرض کرنے میں ڈر محسوس ہوا کہ (یہ کہوں کہ) نماز کا وقت ہو گیا ہے وہ روانہ ہو گئے حتی کہ سفیدی آسمان کے کونے تک جاتی رہی اور آسمان پر اندھیرا ہو گیا نماز عشاء کا آپ اس وقت پہنچے اور نماز مغرب کی تین رکعات ادا کیں۔ اس کے بعد نماز عشاء کی دو رکعت ادا فرمائیں پھر فرمایا کہ میں نے حضرت رسول کریم صلی اللہ علیہ و آلہ و سلم اس طریقہ سے عمل فرماتے ہوئے دیکھا ہے۔


٭٭ عمرو بن عثمان، بقیہ، ابن ابو حمزٰۃ و احمد بن محمد بن مغیرۃ، عثمان، شعیب، زہری، سالم، عبداللہ بن عمر سے روایت ہے کہ میں نے حضرت رسول کریم صلی اللہ علیہ و آلہ و سلم کو دیکھا آپ صلی اللہ علیہ و آلہ و سلم کو جس وقت جلدی ہوتی سفر میں جانے کی تو آپ صلی اللہ علیہ و آلہ و سلم نماز مغرب ادا فرمانے میں تاخیر فرماتے یہاں تک کہ آپ صلی اللہ علیہ و آلہ و سلم نماز مغرب اور نماز عشاء (کو ایک ساتھ پڑھتے ) ان کو جمع کرتے۔


٭٭ مومل بن اہاب، یحیی بن محمد جاری، عبدالعزیز بن محمد، مالک بن انس، ابو زبیر، جابر سے روایت ہے کہ سورج غروب ہو گیا اس وقت حضرت رسول کریم صلی اللہ علیہ و آلہ و سلم مکہ مکرمہ میں تشریف رکھتے تھے۔ پھر آپ صلی اللہ علیہ و آلہ و سلم نے (دونوں وقت کی) نماز کو مقام سرف میں جمع فرمایا (یعنی دو وقت کی نماز ایک ساتھ پڑھیں۔ (واضح رہے کہ سرف مکہ مکرمہ سے دس میل کے فاصلہ پر ایک جگہ کا نام ہے )


٭٭ عمرو بن سواد بن اسود بن عمرو، ابن وہب، جابر بن اسماعیل، عقیل، ابن شہاب، انس سے روایت ہے کہ حضرت رسول کریم صلی اللہ علیہ و آلہ و سلم جس وقت روانہ ہونے میں جلدی ہوتی تو آپ صلی اللہ علیہ و آلہ و سلم تاخیر فرماتے نماز ظہر اور نماز عصر کے وقت تک پھر جمع فرماتے مغرب اور عشاء کی نماز جب پڑھتے جب شفق غروب ہو جاتی۔


٭٭ محمود بن خالد، ولید، ابن جابر، نافع سے روایت ہے کہ میں عبداللہ بن عمر کے ساتھ چلا ایک سفر کے لئے وہ اپنی سر زمین میں چلے جا رہے تھے کہ اس دوران ایک شخص پہنچا اور بولا حضرت صفیہ بنت ابی عبید اس قدر علیل ہیں (مرنے والی ہیں ) تو تم چل کر زندگی میں ان سے ملاقات کر لو وہ خاتون عبداللہ بن عمر کی اہلیہ محترمہ تھیں یہ بات سن کر جلدی جلدی روانہ ہوئے اور ان کے ہمراہ ایک شخص تھا قبیلہ قریش میں سے جو کہ برابر چل رہا تھا تو سورج غروب ہو گیا اور انہوں نے نماز نہیں پڑھی اور میں یہ سمجھ رہا تھا کہ وہ نماز کا بہت زیادہ خیال رکھتے ہیں جس وقت انہوں نے تاخیر فرمائی تو میں نے کہا کے تم پر نماز رحمت کی نظر فرمائے۔ یہ سن کر انہوں نے میری جانب دیکھا اور روانہ ہو گئے۔ یہاں تک کہ شفق غروب ہو گئی پھر نماز عشاء ادا فرمائی۔ اس وقت شفق غروب ہو گئی تھی پھر ہماری جانب توجہ فرمائی اور فرمایا رسول کریم صلی اللہ علیہ و آلہ و سلم کو جس وقت جلدی ہوتی تھی روانہ ہونے کی تو آپ صلی اللہ علیہ و آلہ و سلم اسی طریقہ سے عمل فرمایا کرتے تھے۔


٭٭ قتیبہ بن سعید، عطاف، نافع سے روایت ہے کہ ہم لوگ عبداللہ بن عمر کے ہمراہ مکہ مکرمہ سے پہنچے جس وقت شام کا وقت ہو گیا تو انہوں نے چلنا جاری رکھا حتی کہ رات ہو گئی ہم لوگ یہ بات سمجھ گئے کہ وہ لوگ نماز پڑھنا بھول گئے ہیں تو ہم نے کہا نماز۔ وہ لوگ خاموش رہے اور چلتے رہے یہاں تک کہ شفق غروب ہونے کے نزدیک ہوئی پھر وہ لوگ ٹھہرے یہاں تک کہ نماز ادا فرمائی اس دوران شفق غروب ہو گئی تو نماز عشاء ادا فرمائی اس کے بعد ہم لوگوں کی جانب توجہ فرمائی اور فرمایا کہ رسول کریم صلی اللہ علیہ و آلہ و سلم کے ساتھ اسی طریقہ سے کرتے تھے جس وقت آپ صلی اللہ علیہ و آلہ و سلم کو جلدی ہوتی۔


٭٭ عبدۃ بن عبدالرحیم، ابن شمیل، کثیر بن قاروندا سے روایت ہے کہ ہم لوگوں نے حضرت سالم بن عبداللہ بن عمر سے نماز سفر کے بارے میں دریافت کیا تو ہم نے کہا کہ کیا حضرت عبداللہ بن عمر نمازوں کو دوران سفر جمع فرماتے تھے ؟ انہوں نے جواب میں فرمایا نہیں۔ لیکن مقام مزدلفہ میں دوران حج نماز مغرب اور نماز عشاء کو جمع فرماتے پھر بیان فرمایا کہ حضرت عبداللہ بن عمر کے نکاح میں حضرت صفیہ بنت ابی عبید تھیں انہوں نے کہلا کر بھیج دیا کہ اے حضرت عبداللہ بن عمر دنیا میں آج میرا آخری دن ہے اور آخرت کے لئے میرا یہ پہلا دن ہے (یعنی میری موت میرے سامنے ہے ) یہ بات سن کر عبداللہ بن عمر سوار ہو گئے اور میں ان کے ساتھ تھا۔ بہت زیادہ جلدی وہ روانہ ہو گئے جس وقت نماز کا وقت پہنچا تو مؤذن نے فرمایا الصلوٰۃ یا ابا عبدالرحمن! یعنی اے ابو عبدالرحمن نماز کا وقت تیار ہے۔ بہرحال وہ اسی طرح چلتے رہے اور جس وقت دونوں نمازوں کے درمیان کا وقت ہو گیا (جس کے بعد اس سے اگلی نماز کا وقت تھا) تو آپ اس جگہ پر ٹھہر گئے اور آپ نے اذان دینے والے سے فرمایا تم تکبیر پڑھو۔ پھر جس وقت میں سلام پھیر دوں نماز ظہر کا تو اسی جگہ پر تکبیر پڑھو۔ حضرت عبداللہ بن عمر نے اسی جگہ پر دو رکعت نماز عصر ادا فرمائیں اس کے بعد وہ سوار ہو گئے اور وہ وہاں سے جلدی سے روانہ ہو گئے یہاں تک کہ سورج غروب ہو گیا اس کے بعد مؤذن نے عرض کیا حضرت عبدالرحمن! نماز کا وقت ہو گیا ہے۔ انہوں نے اسی طریقہ سے بیان کیا کہ جس طریقہ سے پہلے عمل فرمایا تھا۔ یعنی پہلی نماز میں تاخیر کرو جس وقت نماز کا آخری وقت آ جائے تو دونوں کو ایک ساتھ ادا کرو پھر چل دیئے۔ پس جس وقت کہ ستارے صاف طریقہ سے نکل آئے تو آپ وہاں ٹھہر گئے اور فرمایا کہ تکبیر کہو پھر جس وقت سلام پھیروں تو تم تکبیر پڑھو۔ اس کے بعد انہوں نے نماز مغرب کی تین رکعات ادا فرمائیں۔ پھر اسی جگہ پر کھڑے ہو کر نماز عشاء ادا فرمائی اور صرف ایک سلام پھیرا اپنے چہروں کے سامنے (مطلب یہ ہے کہ ایک مرتبہ ہی السلام علیکم و رحمۃ اللہ کہہ دیا اور چہرہ دائیں بائیں نہ پھیرا) اس کے بعد کہا کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تم لوگوں میں سے کسی شخص کو اس قسم کا کوئی کام پیش آئے جس کے خراب ہونے کا اندیشہ ہو تو اس طریقہ سے نماز ادا کرے۔

نمازوں کو کونسی حالت میں اکھٹا پڑھے ؟

قتیبہ بن سعید، مالک، نافع، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم کو جس وقت جلدی روانہ ہونا ہوتا تو آپ صلی اللہ علیہ و آلہ و سلم نماز مغرب اور نماز عشاء کو جمع فرماتے۔


٭٭ اسحاق بن ابراہیم، عبدالرزاق، معمر، موسیٰ بن عقبۃ، نافع، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم کو جس وقت جلدی ہوتی یا آپ صلی اللہ علیہ و آلہ و سلم کو کوئی کام درپیش ہوتا تو نماز مغرب اور نماز عشاء کو ایک ساتھ پڑھتے۔


٭٭ محمد بن منصور، سفیان، زہری، سالم، عبداللہ بن عمر سے روایت ہے کہ انہوں نے حضرت رسول کریم صلی اللہ علیہ و آلہ و سلم کو دیکھا کہ جب آپ صلی اللہ علیہ و آلہ و سلم کو جلدی روانہ ہونا ہوتا تو آپ صلی اللہ علیہ و آلہ و سلم نماز مغرب اور نماز عشاء کو ایک ساتھ پڑھتے۔

مقیم ہونے کی حالت میں نمازوں کو ایک ساتھ کر کے پڑھنا

قتیبہ، مالک، ابو زبیر، سعید بن جبیر، ابن عباس سے روایت ہے کہ حضرت رسول کریم صلی اللہ علیہ و آلہ و سلم نے نماز ظہر اور نماز عصر ایک ساتھ ملا کر پڑھی اور آپ صلی اللہ علیہ و آلہ و سلم نے نماز مغرب اور نماز عشاء ملا کر پڑھیں نہ تو آپ صلی اللہ علیہ و آلہ و سلم کو کسی قسم کا اندیشہ تھا اور نہ آپ صلی اللہ علیہ و آلہ و سلم کو حالت سفر درپیش تھی۔


٭٭ محمد بن عبدالعزیز بن ابو رزمۃ، اسماء، غزوان، فضل بن موسی، اعمش، حبیب بن ابو ثابت، سعید بن جبیر، عبداللہ ابن عباس سے روایت ہے کہ رسول کریم صلی اللہ علیہ و آلہ و سلم مدینہ منورہ میں نماز ظہر نماز عصر نماز مغرب اور نماز عشاء کو ایک ساتھ پڑھتے تھے آپ صلی اللہ علیہ و آلہ و سلم کو اس عمل کے کرنے سے نہ تو کسی قسم کا کوئی خوف تھا اور نہ بارش تھی۔ لوگوں نے عرض کیا پھر کیا وجہ تھی حضرت عباس نے فرمایا کہ اس وجہ سے کہ آپ صلی اللہ علیہ و آلہ و سلم کی امت کو کسی قسم کی تکلیف نہ ہو۔


٭٭ محمد بن عبدالاعلی، خالد، ابن جریج، عمرو بن دینار، ابو شعثاء، عبداللہ ابن عباس سے روایت ہے کہ میں نے حضرت رسول کریم صلی اللہ علیہ و آلہ و سلم کی اقتداء میں نماز ظہر اور نماز عصر کی آٹھ رکعات اور نماز مغرب اور نماز عشاء کی سات رکعات ایک ساتھ پڑھیں۔

مقام عرفات میں نماز ظہر اور نماز عصر ایک ساتھ پڑھنا

ابراہیم بن ہارون، حاتم بن اسماعیل، جعفر بن محمد، جابر بن عبداللہ سے روایت ہے کہ حضرت رسول کریم صلی اللہ علیہ و آلہ و سلم مقام منیٰ سے روانہ ہوئے۔ یہاں تک کہ آپ صلی اللہ علیہ و آلہ و سلم میدان عرفات میں پہنچے۔ (مقام عرفات کے نزدیک دیکھا) تو آپ صلی اللہ علیہ و آلہ و سلم کے واسطے خیمہ مقام نمرہ میں لگا ہوا ہے نمرہ ایک جگہ ہے مقام عرفات کے نزدیک لیکن وہ جگہ عرفات میں داخل نہیں ہے (اب اس جگہ ایک مسجد تعمیر ہو گئی ہے ) آپ صلی اللہ علیہ و آلہ و سلم اس جگہ ٹھہرے پس جس وقت سورج غروب ہو گیا تو آپ صلی اللہ علیہ و آلہ و سلم نے اپنی اونٹی قصویٰ کو بلایا۔ چنانچہ وہ اونٹنی تیار کی گئی اور جس وقت آپ صلی اللہ علیہ و آلہ و سلم وادی (عرفہ) میں داخل ہوئے تو خطبہ سنایا لوگوں کو۔ پھر حضرت بلال نے تکبیر پڑھی۔ آپ صلی اللہ علیہ و آلہ و سلم نے نماز عصر ادا فرمائی اور ان دونوں فرض کے درمیان کچھ نہیں پڑھا۔ مراد یہ ہے کہ آپ صلی اللہ علیہ و آلہ و سلم نے سنت نہیں پڑھی۔

مقام مزدلفہ میں نماز مغرب اور نماز عشاء ایک ساتھ پڑھنا

قتیبہ بن سعید، مالک، یحیی بن سعید، عدی بن ثابت، عبداللہ بن یزید، ابو ایوب انصاری سے روایت ہے کہ انہوں نے حضرت رسول کریم صلی اللہ علیہ و آلہ و سلم کے ساتھ مزدلفہ حجتہ الوداع میں نماز مغرب اور نماز عشاء کو ایک ساتھ ادا فرمایا۔


٭٭ یعقوب بن ابراہیم، ہشیم، اسماعیل بن ابو خالد، ابو اسحاق، سعید بن جبیر سے روایت ہے کہ میں حضرت عبداللہ بن عمر کے ساتھ تھا جس وقت وہ مقام عرفات واپس تشریف لائے اور مزدلفہ واپس آئے اور نماز مغرب اور نماز عشاء کو ایک ساتھ پڑھا اور جس وقت وہ نماز سے فارغ ہو چکے تو فرمایا حضرت رسول کریم صلی اللہ علیہ و آلہ و سلم نے اس جگہ اسی طریقہ سے عمل فرمایا تھا۔


٭٭ عبید اللہ بن سعید، عبدالرحمن، مالک، زہری، سالم، عبداللہ بن عمر سے روایت ہے کہ حضرت رسول کریم صلی اللہ علیہ و آلہ و سلم نے مقام مزدلفہ میں نماز مغرب اور نماز عشاء کو ایک ساتھ پڑھا۔


٭٭ قتیبہ، سفیان، اعمش، عمارۃ، عبدالرحمن بن یزید، عبداللہ بن مسعود سے روایت ہے کہ میں نے حضرت رسول کریم صلی اللہ علیہ و آلہ و سلم کو نہیں دیکھا کہ آپ صلی اللہ علیہ و آلہ و سلم دو نمازوں کو ایک ساتھ پڑھتے ہوں لیکن مقام مزدلفہ میں (کہ وہاں پر مغرب اور نماز عشاء کو اکھٹا ایک ساتھ ملا کر پڑھا) اور اس روز نماز فجر کو وقت کے معمول سے قبل پڑھا۔

نمازوں کو کس طریقہ سے جمع کیا جائے ؟

حسین بن حریث، سفیان، ابراہیم بن عقبہ و محمد بن ابو حرملۃ، کریب، عبداللہ ابن عباس سے روایت ہے کہ انہوں نے اسامہ بن زید سے سنا کہ رسول کریم صلی اللہ علیہ و سلم نے ان کو اپنے ہمراہ بٹھلایا مقام عرفات سے جس وقت آپ صلی اللہ علیہ و آلہ و سلم ایک گھاٹی میں پہنچے اور آپ صلی اللہ علیہ و آلہ و سلم نے پیشاب کیا اور پانی سے استنجاء کرنے کا تذکرہ نہیں فرمایا۔ اسامہ نے فرمایا کہ میں نے مشکیزہ سے آپ صلی اللہ علیہ و آلہ و سلم کے اوپر پانی ڈالا۔ آپ صلی اللہ علیہ و آلہ و سلم نے ہلکا سا وضو فرمایا میں نے عرض کیا یا رسول اللہ صلی اللہ علیہ و آلہ و سلم نماز کا وقت ہے۔ جس وقت آپ صلی اللہ علیہ و آلہ و سلم مقام مزدلفہ میں پہنچ گئے تو نماز مغرب ادا فرمائی۔ پھر لوگوں نے اپنے اپنے کجاوے اونٹوں پر نیچے اتار لئے اس کے بعد نماز عشاء ادا فرمائی۔

وقت پر نماز ادا کرنے کی فضیلت

عمرو بن علی، یحیی، شعبہ، ولید بن عیزار، ابو عمرو شیبانی سے روایت ہے کہ مجھ سے اس گھر والے نے عرض کیا اور اشارہ کیا حضرت عبداللہ بن مسعود کے مکان کی جانب۔ میں نے حضرت رسول کریم صلی اللہ علیہ و آلہ و سلم سے دریافت کیا کہ کونسا عمل خدا کو زیادہ پسند ہے آپ صلی اللہ علیہ و آلہ و سلم نے فرمایا ایک تو وقت پر نماز ادا کرنا (یعنی اول وقت پر ادا کرنا) دوسرے والدین کے ساتھ حسن سلوک کرنا (یعنی ان سے محبت کرنا اور ان کی اطاعت کرنا بشرطیکہ وہ خلاف شریعت حکم نہ کریں ) تیسرے راہ خدا میں جہاد کرنا (یعنی کفار سے لڑنا خدا کے دین کے واسطے نہ کہ دنیاوی نفع کی وجہ سے جہاد کرنا)۔


٭٭ عبد اللہ بن محمد بن عبدالرحمن، سفیان، ابو معاویہ، ابو عمرو، عبداللہ بن مسعود سے روایت ہے کہ میں نے حضرت رسول کریم صلی اللہ علیہ و آلہ و سلم سے دریافت کیا کہ خداوند قدوس کو کونسا عمل زیادہ پسند ہے ؟ آپ صلی اللہ علیہ و آلہ و سلم نے فرمایا وقت پر نماز ادا کرنا اور والدین سے حسن سلوک کرنا اور راہ خدا میں جہاد کرنا۔


٭٭ یحیی بن حکیم و عمرو بن یزید، ابن ابو عدی، شعبہ، ابراہیم بن محمد بن منتشر سے روایت ہے کہ وہ عمرو بن شرحبیل کی مسجد میں موجود تھے کہ اس دوران نماز کی تکبیر ہو گئی لوگ ان کا انتظار فرمانے لگ گئے۔ انہوں نے فرمایا کہ میں نماز وتر پڑھ رہا تھا راوی نے کہا کہ عبداللہ سے پوچھا گیا جس وقت اذان ہو جائے تو وقت ادا کرنا درست ہے۔ انہوں نے کہا جی ہاں۔ اذان تو کیا بلکہ تکبیر کے بعد بھی درست ہے اور حدیث بیان فرمائی رسول کریم صلی اللہ علیہ و آلہ و سلم سے کہ آپ صلی اللہ علیہ و آلہ و سلم سو گئے یہاں تک کہ سورج طلوع ہو گیا پھر آپ صلی اللہ علیہ و آلہ و سلم نے نماز پڑھی۔ (یہ الفاظ یحیی کے بیان کردہ ہیں )

جو شخص نماز پڑھنا بھول جائے اس کا بیان

قتیبہ، ابو عوانہ، قتادہ، انس سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص نماز پڑھنا بھول جائے تو جس وقت اس کو یاد آئے اس وقت نماز پڑھ لے اور جس شخص کو نیند آ جائے یا اس پر غفلت چھا جائے تو جس وقت اس کو یاد آئے تو وہ نماز اس کو پڑھ لینا چاہیے۔

اگر کوئی شخص نماز کے وقت سوتا رہ جائے تو کیا کرے 

حمید بن مسعدۃ، یزید، حجاج، قتادہ، انس سے روایت ہے کہ حضرت رسول کریم صلی اللہ علیہ و آلہ و سلم سے دریافت فرمایا گیا ایسے شخص کے بارے میں جو کہ نماز سے سو جاتا ہے یا اس کی جانب سے وہ شخص غفلت میں پڑ جاتا ہے تو آپ صلی اللہ علیہ و آلہ و سلم نے فرمایا اس کا کفارہ یہی ہے کہ جس وقت بھی اس کو یاد آئے تو وہ نماز پڑھ لے۔


٭٭ قتیبہ، حماد بن زید، ثابت، عبداللہ بن رباح، ابو قتادہ سے روایت ہے کہ حضرات صحابہ کرام نے خدمت نبوی صلی اللہ علیہ و آلہ و سلم میں اپنا سونا اور اس وجہ سے نماز کا وقت نکل جانے کے سلسلے میں عرض کیا تو آپ صلی اللہ علیہ و آلہ و سلم نے ارشاد فرمایا نیند آ جانے میں کسی قسم کی کوئی برائی نہیں ہے اصل قصور (اور گناہ) تو جاگنے کی حالت میں ہے کہ نماز نہ پڑھے اور جان بوجھ کر نماز کا وقت نکال دے اور نماز قضا کرے۔ جس وقت تم میں سے کوئی شخص بھول جائے یا اس کو نیند آ جائے تو جس وقت یاد آ جائے تو اسی وقت نماز پڑھ لے۔


٭٭ سوید بن نصر، عبداللہ و ابن مبارک، سلیمان بن مغیرۃ، ثابت، عبداللہ بن رباح، ابو قتادہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا کہ سونے کی حالت میں کسی قسم کا کوئی قصور (یا گناہ) نہیں ہے اگر نماز میں کسی قسم کی کوئی تاخیر ہو جائے یا نماز قضا ہو جائے اصل قصور (اور گناہ تو یہ ہے ) کوئی شخص نماز (جان بوجھ کر نہ پڑھے ) حتی کہ اگلی نماز کا وقت ہو جائے اور وہ شخص ہوش مند ہو (یعنی جاگنے کی حالت میں ہو)

جو نماز نیند کی حالت میں قضا ہو جائے تو اس کو اگلے دن وقت پر پڑھ لے 

عمرو بن علی، ابو داؤد، شعبہ، ثابت بنانی، عبداللہ بن رباح، ابو قتادہ سے روایت ہے کہ رسول کریم صلی اللہ علیہ و آلہ و سلم نے جس وقت لوگ سو گئے تھے نماز فجر سے یہاں تک کہ طلوع آفتاب ہو گیا تو ارشاد فرمایا کل اس نماز کو اپنے وقت پر پڑھ لینا۔


٭٭ عبدالاعلیٰ ابن واصل بن عبدالاعلی، یعلی، محمد بن اسحاق، زہری، سعید، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تم نماز بھول جاؤ تو تمہیں جب یاد آ جائے تو اس وقت پڑھ لو اس لئے خداوند قدوس نے فرمایا ہے کہ تم نماز کو اس وقت پڑھ لو کہ جس وقت وہ یاد آ جائے۔


٭٭ عمرو بن سواد بن اسود بن عمرو، ابن وہب، یونس، ابن شہاب، سعید بن مسیب، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص نماز بھول جائے تو اس کو اس وقت پڑھ لے جس وقت اس کو وہ نماز یاد آئے کیونکہ خداوند قدوس نے فرمایا ہے کہ تم نماز کو میری یاد کے وقت پڑھ لو۔


٭٭ سوید بن نصر، عبد اللہ، معمر، زہری، سعید بن مسیب، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ جو شخص کسی وقت کی نماز پڑھنا بھول جائے تو اس کو چاہیے کہ جس وقت یاد آئے تو اسی وقت اس وقت کی نماز پڑھ لے کیونکہ ارشاد باری ہے تم لوگ نماز قائم کرو جس وقت کہ تم کو یاد آ جائے۔ حضرت معمر نے فرمایا کہ میں نے حضرت زہری سے دریافت کیا کہ جو کہ اس حدیث شریف کی روایت کرنے والے ہیں کہ رسول کریم صلی اللہ علیہ و آلہ و سلم نے اس آیت کریمہ کو اسی طریقہ سے تلاوت فرمایا ہے یعنی اس لفظ کو (لِذِکرِی) پڑھا ہے۔ انہوں نے فرمایا جی ہاں اور مشہور قرأت (لِذِکرِی) ہے۔


٭٭ اسماعیل بن مسعود و محمد بن عبدالاعلی، یزید یعنی، ابن زریع، شعبہ، موسیٰ بن ابو عثمان، ابو یحیی، ابو ہریرہ سے روایت ہے کہ انہوں نے حضرت رسول کریم صلی اللہ علیہ و آلہ و سلم کے مبارک منہ سے سنا آپ صلی اللہ علیہ و آلہ و سلم فرماتے تھے کہ اذان دینے والے شخص کی مغفرت کی جاتی ہے جس جگہ تک اذان دینے والے کی اذان کی آواز پہنچتی ہے حتی کہ جس جگہ تک مؤذن کی آواز پہنچے۔ اس قدر زیادہ (یعنی جس قدر آواز بلند کرے گا) مغفرت ہو گی اگر اپنی طاقت کے مطابق آواز بلند کرے تو پوری مغفرت ہو گی اور ایسے شخص کے واسطے ہر ایک تر اور خشک (مطلب یہ ہے کہ زندہ یا مردہ شئے اور درخت اور انسان و جنات وغیرہ) ہر ایک شئی اس کی مغفرت کی دعا مانگتی ہیں۔


٭٭ محمد بن مثنی، معاذبن ہشام، قتادہ، ابو اسحاق کوفی، براء بن عازب سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا بلاشبہ خداوند قدوس رحمت نازل فرماتا ہے اور اس کے فرشتے دعا مانگتے ہیں صف اول والوں کے لئے اور اذان دینے والوں کی مغفرت ہوتی ہے کہ جس جگہ تک اس کی آواز بلند ہو اور سچا کہتے ہیں اس کو جو سنتا ہے اس شخص کی اذان کو تر اور خشک (یعنی دو اشیاء جو کہ تر ہیں اور وہ اشیاء جو بالکل خشک ہیں ) اور ایسے شخص کو اجر اور ثواب ملتا ہے ہر ایک نمازی شخص کے برابر جو کہ اس کے ساتھ نماز پڑھے۔

قضاء نماز کو کس طریقہ سے پڑھا جائے ؟

ہناد بن سری، ابو احوص، عطاء بن سائب، یزید بن ابو مریم سے روایت ہے کہ انہوں نے اپنے والد سے سنا وہ فرماتے تھے کہ ہم لوگ حضرت رسول کریم صلی اللہ علیہ و آلہ و سلم کے ہمراہ ایک سفر میں تھے کہ ہم لوگ تمام رات چلتے رہے جس وقت صبح کا وقت ہو گیا تو آپ صلی اللہ علیہ و آلہ و سلم ٹھہر گئے اور سو گئے اور لوگ بھی سو گئے۔ پھر وہ لوگ نیند سے بیدار نہیں ہوئے لیکن جس وقت سورج طلوع ہو گیا تو اس کی تیزی سے لوگ نیند سے بیدار ہو گئے۔ حضرت رسول کریم صلی اللہ علیہ و آلہ و سلم نے مؤذن کو حکم فرمایا اس نے اذان دی پھر نماز فجر کی دو رکعت سنتیں پڑھیں نماز فجر سے قبل پھر مؤذن کو حکم فرمایا۔ اس نے تکبیر پڑھی پھر آنحضرت صلی اللہ علیہ و آلہ و سلم نے نماز پڑھائی۔ اس کے بعد بیان فرمایا کہ ہم سے جو ہو گا وہ ہم لوگ قیامت تک کرتے رہیں گے۔


٭٭ سوید بن نصر، عبد اللہ، ہشام دستوانی، ابو زبیر، نافع بن جبیر بن مطعم، ابو عبیدۃ بن عبد اللہ، عبداللہ بن مسعود سے روایت ہے کہ ہم لوگ حضرت رسول کریم صلی اللہ علیہ و آلہ و سلم کہ ہمراہ (غزوہ احزاب کہ جس کو غزوہ خندق بھی کہتے ہیں ) تھے تو ہم لوگ روک دیئے گئے (مطلب یہ ہے کہ مشرکین نے ہم کو مہلت نہ دی) نماز ظہر اور نماز عصر اور نماز مغرب سے اور نماز عشاء سے میرے دل پر یہ بات بہت شدید گزری (یعنی نمازوں کا قضا ہونا مجھ پر بہت زیادہ شاق گزرا) لیکن میں نے دل ہی دل میں یہ بات کہی کہ ہم لوگ تو رسول کریم صلی اللہ علیہ و آلہ و سلم کے ساتھ ہیں اور ہم لوگ راہ خدا میں نکلے ہوئے ہیں (اس وجہ سے ہم کو بھروسہ ہے کہ خداوند قدوس ہماری گرفت نہ کریں گے ) پھر آپ صلی اللہ علیہ و آلہ و سلم نے حضرت بلال کو حکم فرمایا انہوں نے تکبیر کہی آپ صلی اللہ علیہ و آلہ و سلم نے نماز عصر پڑھی۔ پھر انہوں نے تکبیر کہی آپ صلی اللہ علیہ و آلہ و سلم نے نماز مغرب پڑھی پھر انہوں نے تکبیر کہی آپ صلی اللہ علیہ و آلہ و سلم نے نماز عشاء پڑھی۔ اس کے بعد آپ صلی اللہ علیہ و آلہ و سلم نے ہم لوگوں کی جانب توجہ فرمائی اور فرمایا (اس وقت) روئے زمین پر تم لوگوں کے علاوہ کوئی ایسی جماعت نہیں ہے جو یاد الہی میں مشغول ہو۔


٭٭ یعقوب بن ابراہیم، یحیی، یزید بن کسان، ابو حازم، ابو ہریرہ سے روایت ہے کہ ہم لوگ رسول کریم صلی اللہ علیہ و آلہ و سلم کے ہمراہ تھے کہ ہم لوگ سفر میں ایک جگہ ٹھہر گئے تو رسول کریم صلی اللہ علیہ و آلہ و سلم نے ارشاد فرمایا کہ تم میں سے ہر شخص کو چاہیے کہ اپنے اونٹ کا سر پکڑے رکھے (اور وہ شخص اس جگہ سے آگے بڑھ جائے ) اس لئے کہ یہ وہ جگہ ہے کہ جس جگہ شیطان ہم لوگوں کے پاس رہا اور شیطان نے آخرکار ہم لوگوں کی نماز قضا کرا دی۔ ابو ہریرہ نے فرمایا کہ ہم لوگوں نے اسی طریقہ سے کیا پھر آپ صلی اللہ علیہ و آلہ و سلم نے پانی طلب فرمایا اور وضو فرمایا اور دو رکعت (سنت فجر) ادا فرمائیں پھر تکبیر ہوئی۔ آپ صلی اللہ علیہ و آلہ و سلم نے نماز فجر پڑھی۔


٭٭ ابوعاصم خشیش بن اصرم، یحیی بن حسان، حماد بن سلمہ، عمرو بن دینار، نافع بن جبیر سے روایت ہے کہ انہوں نے اپنے والد ماجد سے سنا کہ رسول کریم صلی اللہ علیہ و آلہ و سلم نے ایک سفر میں ارشاد فرمایا کہ دیکھ لو آج کی رات کون شخص ہم لوگوں کی حفاظت کرے گا یعنی ایسا نہ ہو کہ ہم لوگ نماز فجر کے وقت نیند سے بیدار نہ ہو سکیں۔ بلال نے فرمایا کہ میں اس بات کا دھیان رکھوں گا۔ اس کے بعد انہوں نے مشرق کی جانب چہرہ کیا تو ان کے کان پر غفلت چھا گئی جس وقت سورج طلوع ہوا تو وہ لوگ نیند سے بیدار ہوئے اور کھڑے ہو گئے۔ آپ صلی اللہ علیہ و آلہ و سلم نے فرمایا تم لوگ وضو کرو۔ پھر بلال نے اذان دی۔ آپ صلی اللہ علیہ و آلہ و سلم نے دو رکعت پڑھی پھر سب لوگوں نے دو دو رکعت (سنت فجر) پڑھیں پھر نماز فجر پڑھی۔


٭٭ ابوعاصم، حبان بن ہلال، حبیب، عمرو بن ہرم، جابر بن زید، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم رات کے آخری حصہ میں روانہ ہوئے پھر ایک جگہ قیام فرمایا (تو لوگ سو گئے ) پھر نیند سے بیدار نہیں ہوئے۔ یہاں تک کہ سورج طلوع ہو گیا یا اس کا کچھ حصہ نظر آنے لگا۔ آپ صلی اللہ علیہ و آلہ و سلم نے نماز نہیں پڑھی حتی کہ سورج بلند ہونے لگا پھر نماز پڑھی اور یہی وہ (صَلَاٰۃُ الْوُسْطَی) یعنی درمیان والی نماز ہے کہ جس کا تذکرہ قرآن کریم میں فرمایا گیا ہے مذکورہ بالا حدیث سے معلوم ہوا کہ (صَلَاٰۃُ الْوُسْطَی) فجر کی نماز ہے۔




اذان کا بیان

اذان کی ابتداء اور تاریخ اذان

محمد بن اسماعیل و ابراہیم بن حسن، حجاج، ابن جریج، نافع، عبداللہ بن عمر سے روایت ہے کہ جس وقت اہل اسلام مدینہ منورہ پہنچے تو وہ لوگ (نماز کے ) وقت کا اندازہ لگا کر (مسجد) آتے تھے ان میں سے کوئی صاحب نماز کے وقت کے لئے کسی قسم کی پکار یا آواز نہیں لگاتے تھے۔ ایک دن انہوں نے اس سلسلے میں گفتگو کی (یعنی نماز کے لئے کس طریقہ سے اعلان وغیرہ کیا جائے ) تو بعض نے ایک دوسرے سے کہا کہ اس کے لئے ایک ناقوس تیار کر لو اور بعض نے مشورہ دیا کہ تم لوگ یہود کی طرح کا ایک سنکھ بنا لو۔ حضرت عمر نے فرمایا کہ اس کی کیا ضرورت ہے ؟ کیا تم لوگ کسی ایک شخص کو نماز کے پکارنے کے واسطے نہیں بھیج سکتے ؟ یہ بات سن کر رسول کریم صلی اللہ علیہ و آلہ و سلم نے ارشاد فرمایا اے بلال تم اٹھ کھڑے ہو اور نماز کے واسطے آواز دو اور منادی کرو۔

کلمات اذان دو دو مرتبہ کہنے سے متعلق

قتیبہ بن سعید، عبدالوہاب، ایوب، ابو قلابۃ، انس سے روایت ہے کہ رسول کریم صلی اللہ علیہ و آلہ و سلم نے کلمات اذان دو دو مرتبہ کہنے کا اور تکبیر کے کلمات کو ایک ایک مرتبہ کہنے کا حکم فرمایا۔ علاوہ (قَد قَامَتِ الصَّلوٰۃ) کے جملہ کے یہ جملہ دو مرتبہ کہنا ہے چاہیے جیسے کہ دوسری روایت ہے۔


٭٭ عمرو بن علی، یحیی، شعبہ، ابو جعفر، ابو مثنی، عبداللہ ابن عمر سے روایت ہے کہ دور نبوی صلی اللہ علیہ و آلہ و سلم میں اذان دو دو مرتبہ تھی اور تکبیر ایک ایک مرتبہ تھی لیکن جملہ (قَد قَامَتِ الصَّلوٰۃ) کو دو مرتبہ کہنا ضروری ہے۔

اذان میں دونوں کلمے شہادت کو ہلکی آواز سے کہنے سے متعلق

بشر بن معاذ، ابراہیم، ابن عبدالعزیز بن عبدالملک بن ابو مخدورہ سے روایت ہے کہ حضرت رسول کریم صلی اللہ علیہ و آلہ و سلم نے ان کو بٹھلایا اور ایک ایک حرف کر کے اذان کی تعلیم دی۔ ابرا ہیم نے بیان کیا کہ جو کہ اس حدیث کے روایت کرنے والے ہیں کہ وہ اس قسم کی اذان تھی کہ جس طرح کی اذان ہم لوگوں کے زمانہ میں ہوا کرتی تھی۔ حضرت بشیر بن معاذ نے فرمایا کہ میں نے حضرت ابراہیم سے بیان کیا کہ تم وہ اذان مجھ کو پھر دوبارہ سنا دو۔ انہوں نے فرمایا (اللَّہُ أَکْبَرُ اللَّہُ أَکْبَرُ أَشْہَدُ أَنْ لَا إِلَہَ إِلَّا اللَّہُ دو مرتبہ أَشْہَدُ أَنَّ مُحَمَّدًا رَسُولُ اللَّہِ دو مرتبہ حَیَّ عَلَی الصَّلَاٰۃِ اور دو مرتبہ حَیَّ عَلَی الْفَلَاحِ اور پھر دو مرتبہ اللَّہُ أَکْبَرُ اللَّہُ أَکْبَرُ لَا إِلَہَ إِلَّا اللَّہُ)

اذان کے کلمات کی تعداد

سوید بن نصر، عبد اللہ، ہمام بن یحیی، عامر بن عبدالواحد، مکحول، عبداللہ بن محیریز، ابو مخدورہ سے روایت ہے کہ حضرت رسول کریم صلی اللہ علیہ و آلہ و سلم نے ان کو اذان کے انیس کلمات اور تکبیر کے سترہ کلمات سکھلائے اس کے بعد حضرت ابو محذورہ نے مذکورہ کلمات کو انیس اور سترہ شمار فرمایا۔



اذان کس طریقہ سے دی جائے ؟

اسحاق بن ابراہیم، معاذبن ہشام، عامر الاحول، مکحول، عبداللہ بن محیریز، ابو مخدورہ سے روایت ہے کہ حضرت رسول کریم صلی اللہ علیہ و آلہ و سلم نے مجھ کو اذان اس طریقہ سے سکھلائی


٭٭ ابراہیم بن حسن و یوسف بن سعید، حجاج، ابن جریج، عبدالعزیز بن عبدالملک بن ابو مخدورۃ، عبداللہ بن محریز سے روایت ہے کہ وہ ایک یتیم بچہ تھے اور انہوں نے حضرت ابو مخدورہ کی گود میں پرورش پائی تھی یہاں تک کہ حضرت ابو مخدورہ نے ان کو ملک شام کی طرف بھیجا انہوں نے بیان فرمایا کہ میں ملک شام جارہا ہوں مجھ کو اس بات کا اندیشہ ہے کہ لوگ مجھ سے دریافت کریں گے کہ تمہاری اذان کیسی ہے یعنی اذان کے متعلق لوگ مجھ سے سوال کریں گے (اور میں جواب نہ دے سکوں گا) تو ابو مخدورہ نے فرمایا کہ میں چند ساتھیوں کے ہمراہ روانہ ہوا مقام حنین کے راستہ میں کہ راستہ میں رسول کریم صلی اللہ علیہ و آلہ و سلم کی ہم سے ملاقات ہو گئی تو حضرت رسول کریم صلی اللہ علیہ و آلہ و سلم کے مؤذن نے اذان دی آپ صلی اللہ علیہ و آلہ و سلم کی موجودگی میں ہم لوگوں نے جیسے ہی اذان کی آواز سنی اور ہم لوگ وہاں سے فاصلہ پر تھے تو اس کی نقل کرنے لگ گئے تو رسول کریم صلی اللہ علیہ و آلہ و سلم نے یہ آواز سن کر ہم لوگوں کو بلا کر بھیج دیا۔ ہم لوگ رسول کریم صلی اللہ علیہ و آلہ و سلم کے روبرو کھڑے ہو گئے۔ آپ صلی اللہ علیہ و آلہ و سلم نے فرمایا تم لوگوں میں سے وہ کون شخص ہے کہ جس کی آواز میں نے ابھی سنی تھی؟ لوگوں نے میری جانب اشارہ کر دیا اور واقعی ان لوگوں نے سچی بات کہی تھی (کہ اذان کی آواز کی نقل میں نے کی تھی) آپ صلی اللہ علیہ و آلہ و سلم نے سب کے سب حضرات کو چھوڑ دیا اور مجھ کو روک لیا پھر فرمایا تم اٹھ کھڑے ہو اور تم نماز پڑھنے کیلئے اذان دو چنانچہ حسب الحکم میں اٹھ کھڑا ہوا۔ آپ صلی اللہ علیہ و آلہ و سلم نے مجھ کو اذان کی تعلیم دی اور فرمایا تم اس طرح سے کہو پھر جس وقت میں اذان سے فارغ ہو گیا تو آپ صلی اللہ علیہ و آلہ و سلم نے مجھ کو ایک تھیلی عنایت فرمائی کہ جس میں چاندی تھی۔ میں نے عرض کیا یا رسول اللہ! مجھے مکہ مکرمہ میں اذان دینے پر لگا دیں۔ آپ صلی اللہ علیہ و آلہ و سلم نے ارشاد فرمایا میں نے تم کو مذکورہ جگہ اذان دینے کے واسطے مقرر کر دیا۔ چنانچہ پھر میں عتاب بن اسید کی خدمت میں پہنچا جو کہ رسول کریم صلی اللہ علیہ و آلہ و سلم کے مکہ میں خادم تھے اور میں نے ان کے ہمراہ نماز کی اذان دی بوجہ حکم رسول کریم صلی اللہ علیہ و آلہ و سلم کے۔

دوران سفر اذان دینے سے متعلق احادیث

ابراہیم بن حسن، حجاج، ابن جریج، عثمان بن سائب، عبدالملک بن ابو مخدورہ، ابو مخدورہ سے روایت ہے کہ جس وقت حضرت رسول کریم صلی اللہ علیہ و آلہ و سلم مقام حنین سے نکلے تو ہم لوگ دس آدمی مکہ مکرمہ سے چلے آپ صلی اللہ علیہ و آلہ و سلم کی جستجو میں۔ پھر ہم لوگوں نے دیکھا کہ حضرت رسول کریم صلی اللہ علیہ و آلہ و سلم اور ان کے ساتھ ساتھ جو لوگ تھے وہ سب اذان تاخیر سے دے رہے تھے ہم لوگ بھی کھڑے ہو کر اذان دینے لگے اور ہم لوگ ان سے مذاق کر رہے تھے حضرت رسول کریم صلی اللہ علیہ و آلہ و سلم نے ارشاد فرمایا میں نے ان لوگوں میں سے ایک کی اذان سنی تھی اس کی آواز عمدہ ہے آپ صلی اللہ علیہ و آلہ و سلم نے ہم کو بلا بھیجا توہر ایک آدمی نے نمبر وار اذان کہی میں سب سے آخر میں تھا جس وقت میں اذان دے کر فارغ ہو گیا تو آپ صلی اللہ علیہ و آلہ و سلم نے مجھ کو طلب فرمایا اور حکم فرمایا تم اس جانب آ جاؤ۔ پھر آپ صلی اللہ علیہ و آلہ و سلم نے مجھ کو اپنے سامنے بٹھلایا اور میری پیشانی پر ہاتھ پھیرا اور میرے واسطے آپ صلی اللہ علیہ و آلہ و سلم نے تین مرتبہ برکت کی دعا فرمائی۔ پھر اس کے بعد فرمایا کہ تم لوگ جاؤ اور بیت اللہ شریف کے نزدیک جا کر اذان دو۔ میں نے کہا کہ کس طریقہ سے ؟ یا رسول اللہ میں کس طریقہ سے اذان دوں ؟ آپ صلی اللہ علیہ و آلہ و سلم نے مجھ کو اذان سکھلائی جس طریقہ سے تم اذان دیتے ہو یعنی اس طریقہ سے اذان سکھلائی اللَّہُ أَکْبَرُ اللَّہُ أَکْبَرُ اللَّہُ أَکْبَرُ اللَّہُ أَکْبَرُ، أَشْہَدُ أَنْ لَا إِلَہَ إِلَّا اللَّہُ أَشْہَدُ أَنْ لَا إِلَہَ إِلَّا اللَّہُ أَشْہَدُ أَنَّ مُحَمَّدًا رَسُولُ اللَّہِ أَشْہَدُ أَنَّ مُحَمَّدًا رَسُولُ اللَّہِ أَشْہَدُ أَنْ لَا إِلَہَ إِلَّا اللَّہُ أَشْہَدُ أَنْ لَا إِلَہَ إِلَّا اللَّہُ أَشْہَدُ أَنَّ مُحَمَّدًا رَسُولُ اللَّہِ أَشْہَدُ أَنَّ مُحَمَّدًا رَسُولُ اللَّہِ حَیَّ عَلَی الصَّلَاٰۃِ حَیَّ عَلَی الصَّلَاٰۃِ حَیَّ عَلَی الْفَلَاحِ حَیَّ عَلَی الْفَلَاحِ اور نماز فجر کی اذان میں یہ بھی اضافہ فرمایا: الصَّلَاٰۃُ خَیْرٌ مِنْ النَّوْمِ ، الصَّلَاٰۃُ خَیْرٌ مِنْ النَّوْمِ اور مجھ کو تکبیر دو دو مرتبہ کہنے کیلئے بتلائی: اللَّہُ أَکْبَرُ اللَّہُ أَکْبَرُ اللَّہُ أَکْبَرُ اللَّہُ أَکْبَرُ أَشْہَدُ أَنْ لَا إِلَہَ إِلَّا اللَّہُ أَشْہَدُ أَنْ لَا إِلَہَ إِلَّا اللَّہُ أَشْہَدُ أَنَّ مُحَمَّدًا رَسُولُ اللَّہِ أَشْہَدُ أَنَّ مُحَمَّدًا رَسُولُ اللَّہِ حَیَّ عَلَی الصَّلَاٰۃِ حَیَّ عَلَی الصَّلَاٰۃِ حَیَّ عَلَی الْفَلَاحِ حَیَّ عَلَی الْفَلَاحِ قَدْ قَامَتْ الصَّلَاٰۃُ قَدْ قَامَتْ الصَّلَاٰۃُ اللَّہُ أَکْبَرُ اللَّہُ أَکْبَرُ لَا إِلَہَ إِلَّا اللَّہُ۔



دوران سفر جو لوگ تنہا نماز پڑھیں ان کیلئے اذان دینا چاہئے 

حاجب بن سلیمان، وکیع، سفیان، خالد، ابو قلابۃ، مالک بن حویرث سے روایت ہے کہ میں ایک روز خدمت نبوی صلی اللہ علیہ و آلہ و سلم میں حاضر ہوا اور میرے ساتھ چچا زاد بھائی اور یا کوئی دوسرا ساتھی بھی تھا۔ آپ صلی اللہ علیہ و آلہ و سلم نے فرمایا جس وقت تم لوگ سفر کرو اذان اور تکبیر پڑھو (دوران سفر) اور تم دونوں میں جو شخص بڑا ہو اس کو دوسرے کی امامت کرنی چاہیے۔

دوسرے شخص کی اذان پر قناعت کرنے کا بیان

زیاد بن ایوب، اسماعیل، ایوب ابو قلابۃ، مالک بن حویرث سے روایت ہے کہ ہم لوگ رسول کریم صلی اللہ علیہ و آلہ و سلم کی خدمت میں حاضر ہوئے اور ہم تمام کے تمام لوگ ہم عمر تھے تو ہم لوگ بیس رات تک اسی جگہ پر رہے آپ صلی اللہ علیہ و آلہ و سلم بہت زیادہ رحم دل اور نرم تھے۔ آپ صلی اللہ علیہ و آلہ و سلم کو یہ خیال ہوا ہم لوگوں کو اپنے مکان پہنچنے کا شوق ہو رہا ہو گا تو آپ صلی اللہ علیہ و آلہ و سلم نے دریافت فرمایا تم لوگ اپنے مکان میں کن کن لوگوں کو چھوڑ کر یہاں آئے ہو؟ پھر آپ صلی اللہ علیہ و آلہ و سلم نے ارشاد فرمایا تم لوگ اپنے اپنے مکان جاؤ اور وہیں پر رہو اور لوگوں کو دین کی باتیں سکھلاؤ اور ان سے کہو کہ جس وقت نماز کا وقت ہو جائے تو ایک شخص اذان کہہ دے اور تمہارے میں سے جو شخص بڑا ہو وہ شخص امامت کرے۔


٭٭ ابراہیم بن یعقوب، سلیمان بن حرب، حماد بن زید، ابو ایوب سے روایت ہے کہ انہوں نے ابو قلابہ سے انہوں نے سنا حضرت عمرو بن سلمہ سے کہ حضرت ابو قلابہ نے فرمایا کہ حضرت عمرو بن سلمہ زندہ ہیں اور تم نے ان سے ملاقات نہیں کی۔ حضرت ابو ایوب نے فرمایا میں نے ان سے ملاقات کی ہے انہوں نے فرمایا کہ جس وقت مکہ مکرمہ فتح ہوا تو ہر ایک قوم نے اسلام کے قبول کرنے میں جلدی کی۔ میرے والد ماجد قوم کی جانب سے اسلام کی خبر لے کر تشریف لے گئے تھے اور جس وقت وہ واپس آ گئے تو ہم سب ان کے استقبال کے واسطے گئے۔ انہوں نے بیان کیا کہ خدا کی قسم! میں حضرت رسول کریم صلی اللہ علیہ و آلہ و سلم کے پاس سے آیا ہوں آپ صلی اللہ علیہ و آلہ و سلم نے فرمایا تم فلاں وقت کی نماز فلاں وقت پڑھو اور تم لوگ یہ نماز اس وقت میں پڑھو پھر جس وقت نماز کا وقت ہو جائے تو تمہارے میں سے ایک شخص اذان دے اور جس شخص کا قرآن کریم زیادہ ہو اس کو دوسرے کی امامت کرنی چاہیے۔

ایک مسجد کے واسطے دو مؤذنوں کا ہونا

قتیبہ، مالک، عبداللہ بن دینار، عبداللہ ابن عمر سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا حضرت بلال رات میں ہی اذان دے دیا کرتے ہیں تو تم لوگ کھاؤ اور پیو یہاں تک کہ حضرت ام مکتوم کا لڑکا اذان دے دے۔


٭٭ قتیبہ، لیث، ابن شہاب، سالم، عبداللہ بن عمر سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا بلال رات کے رہتے ہوئے ہی اذان دے دیتے ہیں تو تم لوگ کھاؤ اور پیو یہاں تک کہ حضرت ام مکتوم کے صاحب زادہ کی اذان سن لو۔

اگر دو مؤذن ہوں تو ایک ساتھ اذان دیں یا الگ الگ

یعقوب بن ابراہیم، حفص، عبید اللہ، قاسم، عائشہ صدیقہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا کہ جس وقت حضرت بلال اذان دیں تو تم لوگ کھاؤ اور پیو یہاں تک کہ حضرت ام مکتوم کا لڑکا اذان دے دے حضرت عائشہ صدیقہ نے فرمایا ان دونوں کی اذان کے درمیان بہت زیادہ فاصلہ تھا لیکن اس قدر فاصلہ تھا کہ ایک اذان دینے والا شخص اذان دے کر نیچے کی جانب اتر جاتا تو دوسرا اذان کے واسطے اوپر چڑھ جاتا۔


٭٭ یعقوب بن ابراہیم، ہشیم، منصور، خبیب بن عبدالرحمن، انیسہ سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا کہ جس وقت حضرت ام مکتوم کا لڑکا اذان دے تو تم لوگ کھاؤ اور پیو اور جس وقت حضرت بلال اذان دیں تو تم لوگ نہ کھاؤ اور نہ پیو۔

نماز کے اوقات کے علاوہ اذان دینا

اسحاق بن ابراہیم، معتمر بن سلیمان، ابو عثمان، ابن مسعود سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا کہ حضرت بلال رات کے وقت اذان دے دیتے ہیں تاکہ سونے والے حضرات کو نیند سے بیدار کر دیں اور تہجد پڑھنے والے حضرات کو لوٹا دیں (تا کہ وہ کھانا کھا سکیں ) اور وقت فجر ہونے پر وہ اذان نہیں دیتے (اس وجہ سے تم ان کی اذان پر کھانا نہ چھوڑو)

اذان فجر کے وقت کا بیان

اسحاق بن ابراہیم، یزید، حمید، انس سے روایت کہ ایک شخص نے حضرت رسول کریم صلی اللہ علیہ و آلہ و سلم سے دریافت کیا کہ نماز فجر کا وقت کونسا ہے ؟ آپ صلی اللہ علیہ و آلہ و سلم نے حکم فرمایا حضرت بلال کو انہوں نے اس وقت اذان دی کہ جس وقت فجر کی روشنی نظر آئی۔ پھر دوسرے روز نماز میں تاخیر کی حتی کہ روشنی ہو گئی۔ اس کے بعد حکم فرمایا حضرت بلال کو انہوں نے تکبیر پڑھی آپ صلی اللہ علیہ و آلہ و سلم نے نماز پڑھائی پھر ارشاد فرمایا یہ نماز کا وقت ہے۔


٭٭ محمود بن غیلان، وکیع، سفیان، عون بن ابو جحیفۃ سے روایت ہے کہ میں حضرت رسول کریم صلی اللہ علیہ و آلہ و سلم کی خدمت میں حاضر ہوا تو حضرت بلال نکلے اور انہوں نے اذان دی اور وہ اذان دینے کے وقت دائیں اور بائیں گھومتے تھے۔

اذان دینے کے وقت آواز کو اونچا کرنا

محمد بن سلمہ، ابن قاسم، مالک، عبدالرحمن بن عبداللہ بن عبدالرحمن بن ابو صعصعۃ انصاری مازنی سے روایت ہے کہ حضرت ابو سعید خدری نے ان سے کہا کہ میں یہ بات دیکھتا ہوں کہ تم جنگل کی بہت خواہش کرتے ہو اور تم بکریوں کی بھی بہت خواہش رکھتے ہو اس وجہ سے جس وقت تم جنگل میں اپنی بکریوں کے درمیان موجود ہو اور تم نماز ادا کرنے کے واسطے اذان دینے لگ جاؤ تو تم بلند آواز سے اذان دو کیونکہ مؤذن کی آواز جس جگہ تک پہنچ جاتی ہے اس جگہ تک کے جنات اور انسان اور ہر ایک چیز اس کے گواہ ہوں گے قیامت کے دن تک۔ حضرت ابو سعید خدری نے فرمایا کہ میں نے حضرت رسول کریم صلی اللہ علیہ و آلہ و سلم سے سنا ہے۔

نماز فجر میں تثویب سے متعلق

سوید بن نصر، عبد اللہ، سفیان، ابو جعفر، ابو سلمان، ابو مخدورہ سے روایت ہے کہ میں حضرت رسول کریم صلی اللہ علیہ و آلہ و سلم کے واسطے اذان کہا کرتا تھا تو نماز فجر کی پہلی اذان میں میں حَیَّ عَلَی الْفَلَاحِ کے بعد الصَّلَاٰۃُ خَیْرٌ مِنْ النَّوْمِ اللَّہُ أَکْبَرُ اللَّہُ أَکْبَرُ لَا إِلَہَ إِلَّا اللَّہُ دو مرتبہ کہا کرتا اور یہ بھی کہتا اللَّہُ أَکْبَرُ اللَّہُ أَکْبَرُ لَا إِلَہَ إِلَّا اللَّہُ۔


٭٭ عمرو بن علی، یحیی و عبدالرحمن، سفیان، ابو عبدالرحمن، ترجمہ سابقہ حدیث کے مطابق ہے۔

کلمات اذان کے آخری جملے 

محمد بن معدان بن عیسی، حسن بن اعین، زہیر، اعمش، ابراہیم، اسود، بلال، فرماتے ہیں کہ اذان کے آخری الفاظ اس طرح سے ہیں اللَّہُ أَکْبَرُ اللَّہُ أَکْبَرُ لَا إِلَہَ إِلَّا اللَّہُ۔


٭٭ سوید، عبد اللہ، سفیان، منصور، ابراہیم، اسود سے روایت ہے کہ حضرت بلال کی اذان کا آخری جملہ یہ تھا اللَّہُ أَکْبَرُ اللَّہُ أَکْبَرُ لَا إِلَہَ إِلَّا اللَّہُ۔


٭٭ سوید، عبد اللہ، سفیان، اعمش، ابراہیم، اسود، یہ حدیث مذکورہ بالا حدیث کے مطابق ہے۔


٭٭ سوید، عبد اللہ، یونس بن ابو اسحاق، محارب بن دثار، اسود بن یزید، ابو مخدورہ سے روایت ہے کہ انہوں نے فرمایا کہ اذان کا آخری جملہ لَا إِلَہَ إِلَّا اللَّہُ ہے۔



اگر رات کے وقت بارش برس رہی ہو تو جماعت میں حاضر ہونا لازم نہیں ہے 

قتیبہ، سفیان، عمرو بن دینا، عمرو بن اویس سے روایت ہے کہ مجھ سے ایک شخص نے نقل کیا جو قبیلہ بنی ثقیف سے تعلق رکھتا تھا اس نے حضرت رسول کریم صلی اللہ علیہ و آلہ و سلم کے منادی کو سفر میں ایک رات میں سنا اور اس وقت بارش خوب ہو رہی تھی اور وہ شخص کہتا تھا حَیَّ عَلَی الصَّلَاٰۃِ حَیَّ عَلَی الْفَلَاحِ صَلُّوا فِی رِحَالِکُمْ تم لوگ پڑھ لو۔ اپنے اپنے ٹھکانے اور آرام گاہ میں۔


٭٭ قتیبہ، مالک، نافع سے روایت ہے کہ حضرت عبداللہ بن عمر نے ایک رات میں اذان دی کہ جس میں بہت زیادہ ٹھنڈک تھی اور اس رات ہوائیں بہت چل رہی تھیں۔ انہوں نے آواز دی کہ تمام لوگ نماز ادا کر لو۔ اپنے اپنے ٹھکانہ میں۔ اسلئے کہ حضرت رسول کریم صلی اللہ علیہ و آلہ و سلم مؤذن کو حکم فرماتے تھے جس وقت سردی کی رات ہوتی اور بارش ہوتی تو فرماتے کہ تمام لوگ نماز ادا کر لو اپنے اپنے ٹھکانہ میں۔

جو شخص دو نمازوں کو جمع کر کے پڑھے پہلی نماز کے وقت میں تو اس کو چاہئے کہ اذان دے 

ابراہیم بن ہارون، حاتم بن اسماعیل جعفر بن محمد، وہ اپنے والد سے ،جابر بن عبداللہ سے روایت ہے کہ حضرت رسول کریم صلی اللہ علیہ و آلہ و سلم جس وقت مقام عرفات پہنچے تو انہوں نے دیکھا کہ آپ صلی اللہ علیہ و آلہ و سلم کے واسطے مقام نمرہ میں خیمہ لگایا گیا ہے چنانچہ آپ صلی اللہ علیہ و آلہ و سلم اسی جگہ ٹھہرے جس وقت کہ سورج ڈھل گیا تھا تو آپ صلی اللہ علیہ و آلہ و سلم نے اپنی اونٹی قصویٰ کو تیار کرنے کا حکم دیا۔ جس وقت وادی کے اندر داخل ہو گئے تو انہوں نے لوگوں کے سامنے خطبہ پڑھا پھر حضرت بلال نے اذان دی اور اقامت کہی تو آپ صلی اللہ علیہ و آلہ و سلم نے نماز ظہر ادا فرمائی پھر بلال نے تکبیر پڑھی تو آپ صلی اللہ علیہ و آلہ و سلم نے نماز عصر ادا فرمائی اور درمیان میں کوئی نماز نہیں پڑھی (یعنی نفل نماز اور دوسری کوئی سنتیں نہیں پڑھیں )۔


٭٭ ابراہیم بن ہارون، حاتم بن اسماعیل، جعفر بن محمد، وہ اپنے والد سے ، جابر بن عبداللہ سے روایت ہے کہ حضرت رسول کریم صلی اللہ علیہ و آلہ و سلم جس وقت مقام عرفات سے واپس ہو گئے تو اس جگہ پر آپ صلی اللہ علیہ و آلہ و سلم نے نماز مغرب اور نماز عشاء ایک ساتھ پڑھیں ایک ہی اذان اور دو تکبیر سے اور آپ صلی اللہ علیہ و آلہ و سلم نے درمیان میں کوئی دوسری نماز نہیں پڑھی۔


٭٭ علی بن حجر، شریک، سلمہ بن کہیل، سعید بن جبیر سے روایت ہے کہ ہم لوگ حضرت عبداللہ بن عمر کے ساتھ مقام مزدلفہ میں تھے انہوں نے اذان دی اور پھر تکبیر کہی اور نماز مغرب پڑھائی پھر کہا الصلوٰۃ اور نماز عشاء کی دو رکعت پڑھیں۔ میں نہ کہا یہ کس طرح کی نماز ہے ؟ انہوں نے کہا کہ میں حضرت رسول کریم صلی اللہ علیہ و آلہ و سلم کے ساتھ اس مقام پر اسی طرح سے نماز ادا کی۔


٭٭ محمد بن مثنی، عبدالرحمن، شعبہ، حکم و سلمہ بن کہیل، سعید بن جبیر سے روایت ہے کہ انہوں نے نماز مغرب اور نماز عشاء مقام مزدلفہ میں پڑھی ایک تکبیر سے پھر نقل کیا حضرت عبداللہ بن عمر نے کہ انہوں نے بھی اسی طرح سے عمل فرمایا تھا اور حضرت عبداللہ ابن عمر نے فرمایا حضرت رسول کریم صلی اللہ علیہ و آلہ و سلم نے اسی طریقہ سے عمل فرمایا تھا



جو شخص دو نمازیں ایک ساتھ پڑھے اسے کتنی مرتبہ تکبیر کہنی چاہئے ؟

عمرو بن علی، یحیی بن سعید، اسماعیل، سعید بن جبیر، عبداللہ ابن عمر سے روایت ہے کہ انہوں نے حضرت رسول کریم صلی اللہ علیہ و آلہ و سلم کے ساتھ مقام مزدلفہ میں ایک تکبیر سے دو نمازیں پڑھیں۔


٭٭ اسحاق بن ابراہیم، وکیع، ابن ابو ذئب، زہری، سالم، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم نے مقام مزدلفہ میں دو وقت کی نمازیں جمع کر کے پڑھیں اور آپ صلی اللہ علیہ و آلہ و سلم نے ہر ایک نماز کیلئے ایک تکبیر کہی اور نماز نفل نہیں پڑھی کسی نماز سے قبل اور نہ کسی وقت کی نماز کے بعد۔

قضاء نمازوں کے لئے اذان دینے کا بیان

عمرو بن علی، یحیی، ابن ابو ذئب، سعید بن ابو سعید، عبدالرحمن بن ابو سعید سے روایت ہے کہ ہم لوگوں کو مشرکین نے غزوہ خندق میں نماز ظہر ادا کرنے سے باز رکھا یہاں تک کہ سورج غروب ہو گیا اور یہ اس وقت کا تذکرہ ہے کہ جس وقت تک آیات قتال نازل نہیں ہوئی تھیں پھر اللہ عزوجل نے آیت کریمہ نازل فرمائی یعنی اب خدا تعالیٰ نے اہل اسلام سے قتال کو اٹھا لیا ہے۔



اگر کئی نمازیں قضا ہو جائیں ایک ہی اذان تمام حضرات کے لئے کافی ہے لیکن تکبیر ہر ایک نماز کے لئے الگ الگ ہے 

ہناد بن ہشیم، ابو زبیر، نافع بن جبیر، ابو عبیدۃ سے روایت ہے کہ عبداللہ بن مسعود نے کہا کہ مشرکین اور کفار نے نبی صلی اللہ علیہ و آلہ و سلم کو باز رکھا چار وقت کی نماز سے غزوہ خندق والے دن۔ پھر آپ صلی اللہ علیہ و آلہ و سلم نے فرمایا بلال کو انہوں نے اذان دی پھر تکبیر پڑھی آپ صلی اللہ علیہ و آلہ و سلم نے نماز ظہر ادا کی پھر تکبیر پڑھی پھر آپ صلی اللہ علیہ و آلہ و سلم نے نماز عصر پڑھی پھر تکبیر کہی اور مغرب ادا فرمائی پھر تکبیر کہی اور نماز عشاء ادا فرمائی۔

ہر ایک وقت کی نماز کے واسطے صرف تکبیر پڑھنا بھی کافی ہے 

قاسم بن زکریا بن دینار، حسین بن علی، زائدۃ، سعید بن ابو عروبۃ، ہشام، ابو زبیر مکی، نافع بن جبیر، ابو عبیدۃ ابن عبداللہ بن مسعود، عبداللہ بن مسعود سے روایت ہے کہ ہم لوگ ایک غزوہ میں تھے تو مشرکین نے ہم کو نماز ظہر اور نماز عصر اور نماز مغرب ادا کرنے سے روک دیا اور نماز عشاء سے روک دیا اور جس وقت وہ لوگ بھاگے تو رسول کریم صلی اللہ علیہ و آلہ و سلم نے مؤذن کو حکم فرمایا اس نے تکبیر کہی نماز ظہر کی ہم لوگوں نے نماز ظہر ادا کی پھر نماز عصر کی تکبیر کہی تو ہم نے نماز عصر پڑھی پھر تکبیر کہی نماز مغرب کی تو ہم نے نماز مغرب ادا کی پھر تکبیر کہی نماز عشاء کی تو ہم نے نماز عشاء ادا کی پھر آپ صلی اللہ علیہ و آلہ و سلم ہم لوگوں کی جانب متوجہ ہوئے اور فرمایا روئے زمین پر تم لوگوں کے علاوہ کوئی اس طرح کی جماعت نہیں ہے جو کہ یاد خداوندی میں مشغول ہو۔



جو شخص ایک رکعت پڑھنا بھول گیا اور سلام پھیر کر چل دیا

قتیبہ، لیث، یزید بن ابو حبیب، سوید بن قیس، معاویہ بن حدیج سے روایت ہے کہ حضرت رسول کریم صلی اللہ علیہ و آلہ و سلم نے ایک دن نماز ادا فرمائی تو ایک رکعت باقی تھی آپ صلی اللہ علیہ و آلہ و سلم نے سلام پھیر دیا (اور مسجد سے باہر تشریف لے گئے ) ایک شخص آگے کی طرف بڑھا اور عرض کیا یا رسول اللہ صلی اللہ علیہ و آلہ و سلم (اتفاق سے ) آپ صلی اللہ علیہ و آلہ و سلم ایک رکعت ادا کرنا بھول گئے۔ آپ صلی اللہ علیہ و آلہ و سلم مسجد میں تشریف لائے اور بلال کو حکم فرمایا انہوں نے تکبیر پڑھی آپ صلی اللہ علیہ و آلہ و سلم نے ایک رکعت ادا فرمائی۔ میں نے لوگوں سے یہ واقعہ بیان کیا کہ تم لوگ اس شخص کی شناخت کرتے ہو (جس نے توجہ دلائی تھی) میں نے عرض کیا میں اس سے واقف نہیں ہوں البتہ میں اس شخص کو دیکھ لوں تو شناخت کر لوں گا۔ وہ شخص میرے سامنے سے نکلا میں نے کہا کہ یہ وہ ہی شخص ہے لوگوں نے بتلایا کہ یہ طلحہ بن عبید اللہ ہیں 

چروا ہے کا اذان دینا

اسحاق بن منصور، عبدالرحمن، شعبہ، حکم، ابن ابو لیلی، عبداللہ بن ربیعہ سے روایت ہے کہ وہ حضرت رسول کریم صلی اللہ علیہ و آلہ و سلم کے ساتھ سفر میں تھے کہ آپ صلی اللہ علیہ و آلہ و سلم نے (اس سفر کے دوران) کسی ایک آدمی کی آواز سنی جو کہ اذان دینے میں مشغول تھا۔ جس وقت وہ شخص أَشْہَدُ أَنَّ مُحَمَّدًا رَسُولُ اللَّہِ پر پہنچ گیا تو آپ صلی اللہ علیہ و آلہ و سلم نے فرمایا کہ یہ شخص چرواہا ہے یا یہ شخص اپنے گھر سے بے گھر ہے ؟ آپ صلی اللہ علیہ و آلہ و سلم وادی میں پہنچ گئے تو دیکھا کہ وہ شخص بکریوں کا چرواہا ہے۔ پھر آپ صلی اللہ علیہ و آلہ و سلم نے ایک بکری دیکھی جو مری ہوئی پڑی تھی۔ آپ صلی اللہ علیہ و آلہ و سلم نے فرمایا کہ دیکھ لو یہ اپنے مالک کے نزدیک کس قدر ذلیل اور بے عزت ہے۔ صحابہ کرام نے عرض کیا جی ہاں۔ آپ صلی اللہ علیہ و آلہ و سلم نے فرمایا خداوند قدوس کے نزدیک دنیا اس سے بہت زیادہ ذلیل اور رسوا ہے۔

جو شخص تنہا نماز پڑھے اور وہ شخص اذان دے 

محمد بن سلمہ، ابن وہب، عمرو بن حارث، عقبہ بن عامر سے روایت ہے کہ میں نے حضرت رسول کریم صلی اللہ علیہ و آلہ و سلم سے سنا ہے کہ آپ صلی اللہ علیہ و آلہ و سلم ارشاد فرماتے تھے کہ خداوند قدوس تعجب کرتا ہے ایسے شخص پر جو پہاڑ کی چوٹی کے کنارے پر اذان دیتا ہے نماز پڑھنے کے واسطے اور وہ شخص نماز ادا کرتا ہے تو خداوند قدوس فرماتا ہے کہ تم لوگ میرے اس بندے کو دیکھو جو اذان دیتا ہے اور نماز پڑھتا ہے میرے خوف کی وجہ سے تو میں نے اس کی مغفرت کر دی اور اس کو معاف کر دیا اور جنت کا مستحق بنا دیا۔

جو شخص تنہا نماز ادا کرے اور تکبیر پڑھے 

علی بن حجر، اسماعیل، یحیی بن علی بن یحیی بن خلاد بن رفاعۃ بن رافع زرقی سے روایت ہے کہ حضرت رسول کریم صلی اللہ علیہ و آلہ و سلم نماز کی صف میں تشریف فرما تھے آخر حدیث تک۔

تکبیر کس طریقہ سے پڑھنا چاہئے ؟

عبد اللہ بن محمد بن تمیم، حجاج، شعبہ، ابو جعفر، ابو مثنی سے روایت ہے جو کہ جامع مسجد کے مؤذن تھے میں نے حضرت عبداللہ بن عمر سے اذان کے بارے میں دریافت کیا تو انہوں نے فرمایا کہ حضرت رسول کریم صلی اللہ علیہ و آلہ و سلم کے دور میں اذان کے جملے دو دو مرتبہ اور تکبیر کے کلمات ایک ایک مرتبہ لیکن قَدْ قَامَتْ الصَّلَاٰۃُ کو دو مرتبہ کہہ کر جس وقت ہم لوگ قَدْ قَامَتْ الصَّلَاٰۃُ سنتے تو وضو کرتے اور نماز کے واسطے باہر نکلتے۔

ہر شخص کا اپنے اپنے لئے تکبیر کہنا

علی بن حجر، اسماعیل، خالد، ابو قلابۃ، مالک بن حویرث سے روایت ہے کہ رسول کریم صلی اللہ علیہ و آلہ و سلم مجھ سے اور میرے ایک رفیق سے فرمایا کہ جس وقت نماز کا وقت ہو جائے تو تم دونوں (وقت کی) اذان دینا پھر تکبیر کہنا۔ پھر نماز وہ شخص پڑھائے جو تم دونوں میں (عمر کے اعتبار سے ) بڑا ہو۔

فضیلت اذان سے متعلق

قتیبہ، مالک، ابو زناد، اعرج، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت اذان ہوتی ہے نماز کے واسطے شیطان پشت موڑ کر سرین سے ہوا خارج کرتا ہوا بھاگتا ہے تاکہ وہ اذان نہ سنے پھر جس وقت اذان سے فراغت ہو جاتی ہے پھر وہ بھاگ جاتا ہے جس وقت تکبیر پوری ہو جاتی ہے پھر وہ واپس آتا ہے یہاں تک کہ وہ شیطان انسان کے دل میں اندیشہ پیدا کرتا ہے اور شیطان وہ وہ باتیں یاد دلاتا ہے کہ جن کا نماز سے پہلے خیال تک نہیں تھا۔ یہاں تک کہ انسان کتنی ہی رکعات بھول جاتا ہے۔

اذان کہنے پر قرعہ ڈالنے کا بیان

قتیبہ، مالک، سمی، ابو صالح، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا اگر لوگ اس بات سے واقف ہو جائیں کہ اذان دینے کے اجر و ثواب کو اور جماعت کی صف اول کو پھر لوگ کسی جھگڑے اور نزاع کے فیصلہ کے بارے میں کوئی راستہ نہ پائیں تو وہ لوگ قرعہ ڈال لیں اور اگر لوگ اس بات سے واقف ہو جائیں کہ نماز ظہر کو اول وقت ادا کرنے میں کس قدر ثواب ہے تو لوگ نماز ظہر ادا کرنے میں جلدی کریں اور اگر لوگ واقف ہو جائیں نماز عشاء اور نماز فجر کے ادا کرنے میں کس قدر اجر اور ثواب ہے تو البتہ لوگ ان نمازوں کو ادا کرنے کے واسطے سرین کے بل گھسیٹتے آئیں۔

موذن ایسے شخص کو بنانا چاہئے کہ جو اذان پر معاوضہ وصول نہ کرے 

احمد بن سلیمان، عفان، حماد بن سلمہ، سعیدالجریری، ابو علاء، مطرف، عثمان بن ابی عاص سے روایت ہے کہ میں نے عرض کیا یا رسول اللہ! مجھے اپنی قوم کا امام بنا دیں۔ آپ صلی اللہ علیہ و آلہ و سلم نے فرمایا تم اپنی قوم کے امام ہو لیکن اقتداء ایسے شخص کی کرو جو سب سے زیادہ کمزور ہو (کمزور اور بیمار کی رعایت کرنا چاہیے یعنی نماز کو اس قدر طویل نہ کرو کہ لوگ جماعت سے گھبرا جائیں ) اور تم ایسے شخص کو مؤذن مقرر کرو کہ جو اذان پر اجرت یا عوض نہ لے۔

اذان کے کلمات موذن کے ساتھ دہرانا

قتیبہ، مالک، زہری، عطاء بن یزید، ابو سعید خدری سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تم اذان سنو تو اسی طریقہ سے کہو کہ جس طریقہ سے مؤذن کہتا ہے۔

اذان دینے کا اجر و ثواب

محمد بن سلمہ، ابن وہب، عمرو بن حارث، بکیر بن اشج، علی بن خالدزرقی، نضر بن سفیان، ابو ہریرہ سے روایت ہے کہ ہم لوگ حضرت رسول کریم صلی اللہ علیہ و آلہ و سلم کے ہمراہ تھے کہ حضرت بلال کھڑے ہو گئے اذان دینے کے واسطے کہ جس وقت وہ اذان سے فارغ ہو گئے تو حضرت رسول کریم صلی اللہ علیہ و آلہ و سلم نے ارشاد فرمایا جس شخص نے اسی طریقہ سے کہا قلب سے یقین کر کے یہ کلمات کہے وہ شخص جنت میں داخل ہو گا۔

جو کلمات موذن کہے وہی کلمات سننے والے شخص کو بھی کہنا چاہئے 

سوید بن نصر، عبداللہ بن مبارک، مجیع بن یحیی انصاری سے روایت ہے کہ میں ایک روز حضرت ابو امامہ بن سہل کے پاس بیٹھا ہوا تھا کہ اس دوران ایک مؤذن نے اذان دی تو اللَّہُ أَکْبَرُ اللَّہُ أَکْبَر کہا پھر مؤذن نے أَشْہَدُ أَنْ لَا إِلَہَ إِلَّا اللَّہُ، أَشْہَدُ أَنْ لَا إِلَہَ إِلَّا اللَّہُ کہا انہوں نے بھی دو مرتبہ أَشْہَدُ أَنْ لَا إِلَہَ إِلَّا اللَّہُ، أَشْہَدُ أَنْ لَا إِلَہَ إِلَّا اللَّہُ کہا۔ مؤذن نے أَشْہَدُ أَنَّ مُحَمَّدًا رَسُولُ اللَّہِ، أَشْہَدُ أَنَّ مُحَمَّدًا رَسُولُ اللَّہِ کہا دو مرتبہ۔ انہوں نے بھی دو مرتبہ أَشْہَدُ أَنَّ مُحَمَّدًا رَسُولُ اللَّہِ کہا پھر کہا کہ مجھ سے حضرت معاویہ بن ابی سفیان نے حضرت رسول کریم صلی اللہ علیہ و آلہ و سلم کا قول بیان فرمایا۔


٭٭ محمد بن قدامۃ، جریر، مسعر، مجیع، ابو امامۃ بن سہل سے روایت ہے کہ وہ نقل فرماتے تھے کہ میں نے حضرت معاویہ سے سنا وہ فرماتے تھے کہ میں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم نے مؤذن کو اذان دیتے ہوئے سنا تو جس طریقہ سے مؤذن بیان کرتا تھا تو اسی طریقہ سے آپ صلی اللہ علیہ و آلہ و سلم بھی کہتے تھے۔ 


٭٭ مجاہد بن موسیٰ و ابراہیم بن حسن مقسمی، حجاج، ابن جریج، عمرو بن یحیی، عیسیٰ بن عمر، عبداللہ بن علقمہ بن وقاص سے روایت ہے کہ میں معاویہ بن ابی سفیان کے پاس تھا کہ اس دوران ان کے مؤذن نے اذان دی تو معاویہ نے بھی اسی طریقہ سے کہا کہ جس طریقہ سے مؤذن نے کہا جس وقت مؤذن نے حَیَّ عَلَی الصَّلَاٰۃِ کہا تو انہوں نے لَا حَوْلَ وَلَا قُوَّٰۃَ إِلَّا بِاللَّہِ کہا جس وقت اس نے حَیَّ عَلَی الْفَلَاحِ کہا تو انہوں نے لَا حَوْلَ وَلَا قُوَّٰۃَ إِلَّا بِاللَّہِ کہا پھر وہی بیان کیا جو مؤذن نے کہا اس کے بعد کہا کہ میں نے رسول کریم صلی اللہ علیہ و آلہ و سلم سے اسی طریقہ سے سنا آپ صلی اللہ علیہ و آلہ و سلم بھی اسی طریقہ سے بیان کرتے تھے۔

اذان کے بعد نبی کریم صلی اللہ علیہ و آلہ و سلم پر درود بھیجنا

سوید، عبد اللہ، حیوٰۃ بن شریح، کعب بن علقمہ، عبدالرحمن بن جبیر، نافع بن عمرو قرشی، عبداللہ بن عمر سے روایت ہے کہ وہ بیان فرماتے تھے کہ میں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے کہ جس وقت تم اذان سنو تو مؤذن جو کہے تم بھی وہی کہو اور میرے اوپر درود بھیجو کیونکہ جو شخص میرے اوپر ایک مرتبہ درود شریف بھیج دے گا تو خداوند قدوس اس پر دس مرتبہ رحمت نازل فرمائے گا۔ پھر تم خداوند قدوس سے میرے واسطے وسیلہ مانگو کیونکہ وسیلہ دراصل ایک ذریعہ ہے جنت میں جو کہ خدا کے بندوں میں سے کسی بندہ کے شایان شان نہیں ہے علاوہ ایک بندہ کے اور مجھ کو یہ توقع ہے کہ وہ بندہ میں ہی ہوں گا تو جو کوئی میرے واسطے وسیلہ طلب کرے گا تو میری شفاعت اس کے واسطے لازم ہو جائے گی۔

اذان کے وقت کی دعا

قتیبہ، لیث، حکیم بن عبد اللہ، عامر بن سعد، سعد بن ابی وقاص سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ جو شخص اذان کے سننے کے وقت یہ جملے کہے میں شہادت دیتا ہوں اس کی کہ خداوند قدوس کے علاوہ کوئی بھی عبادت کے لائق نہیں ہے اور وہ پروردگار تنہا ہے اور اس کا کوئی بھی شریک نہیں ہے اور بلاشبہ محمد صلی اللہ علیہ و آلہ و سلم اس کے بندے اور بھیجے ہوئے ہیں اور میں خداوند قدوس کے پروردگار ہونے پر رضا مند ہوں اور میں راضی ہوں اسلام کے دین ہونے پر اور یہ کہ میں محمد صلی اللہ علیہ و آلہ و سلم کے رسول ہونے پر رضامند ہوں تو ایسے شخص کے تمام گناہ معاف کر دئے جائیں گے۔


٭٭ عمرو بن منصور، علی بن عیاش، شعیب، محمد بن منکدر، جابر سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص اذان کے کلمات سن کر اس طریقہ سے کہے (یعنی ان کلمات سے دعا مانگے ) اللَّہُمَّ رَبَّ ہَذِہِ الدَّعْوَٰۃِ التَّامۃِ وَالصَّلَاٰۃِ الْقَائِمۃِ آتِ مُحَمَّدًا الْوَسِیلۃَ وَالْفَضِیلۃَ وَابْعَثْہُ الْمَقَامَ الْمَحْمُودَ الَّذِی وَعَدْتَہُ تک تو ایسے شخص کی شفاعت میرے ذمہ لازم ہو جائے گی۔

اذان اور اقامت کے درمیان نماز ادا کرنے سے متعلق

عبید اللہ بن سعید، یحیی، کہمس، عبداللہ بن بریدۃ، عبداللہ بن مغفل سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا ہر دو اذان کے درمیان نماز ہے۔ ہر ایک دو اذان کے درمیان نماز ہے تو جس شخص کو دل چاہے وہ شخص نماز نفل پڑھے اذان اور تکبیر کے درمیان۔


٭٭ اسحاق بن ابراہیم، ابو عامر، شعبہ، عمرو بن عامر انصاری، انس بن مالک سے روایت ہے کہ جس وقت مؤذن اذان دے کر فارغ ہو جاتا ہے تو حضرات صحابہ کرام میں سے بعض صحابہ کرام ستونوں کی جانب تشریف لے جاتے اور نماز ادا فرماتے (مطلب یہ ہے کہ وہ حضرات سنت ادا فرماتے ) حتی کہ حضرت رسول کریم صلی اللہ علیہ و آلہ و سلم باہر کی جانب تشریف لاتے اس طریقہ سے نماز مغرب سے قبل بھی وہ حضرات نماز ادا فرماتے (یعنی نفل نماز پڑھتے ) اور نماز مغرب کی اذان اور تکبیر میں قدرے فاصلہ ہوتا۔



مسجد میں اذان ہونے کے بعد بغیر نماز ادا کئے نکل جانا کیسا ہے ؟

محمد بن منصور، سفیان، عمر بن سعید، اشعث بن ابو شعثاء سے روایت ہے کہ میں نے ابو ہریرہ کو دیکھا ایک آدمی مسجد میں داخل ہوا پھر اذان کے بعد وہ شخص باہر کی طرف نکل گیا۔ ابو ہریرہ نے کہا اس شخص نے تو ابو القاسم صلی اللہ علیہ و آلہ و سلم کی نافرمانی کی۔ اس لئے کہ رسول کریم صلی اللہ علیہ و آلہ و سلم کا یہ ارشاد تھا کہ جس وقت مسجد کے اندر اذان ہو جائے تو بغیر نماز ادا کئے ہوئے مسجد سے باہر نہ نکلے۔


٭٭ احمد بن عثمان بن حکیم، جعفر بن عون، ابو عمیس، ابو صخرۃ، ابو شعثاء سے روایت ہے کہ ایک شخص مسجد سے باہر کی طرف نکلا وہ جس وقت اذان سے فارغ ہو گیا تو حضرت ابو ہریرہ نے ارشاد فرمایا اس شخص نے تو حضرت ابو القاسم صلی اللہ علیہ و آلہ و سلم کی نافرمانی کی۔

اذان دینے والا شخص امام کو اطلاع دے کہ جس وقت نماز شروع ہونے لگے 

احمد بن عمرو بن سرح، ابن وہب، ابن ابو ذئب و یونس و عمرو بن حارث، ابن شہاب، عروہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم نماز عشاء سے فراغت کے بعد نماز فجر تک گیارہ رکعت ادا فرماتے تھے اور ہر ایک دو رکعت کے درمیان نماز وتر ادا فرماتے اور ایک سجدہ فرماتے تھے کہ جس قدر تاخیر تک تم لوگوں میں سے کوئی شخص پچاس آیات کریمہ تلاوت کرے پھر آپ صلی اللہ علیہ و آلہ و سلم سر اٹھاتے تھے جس وقت مؤذن نماز فجر کی اذان دے کر خاموش ہو جاتا اور آپ صلی اللہ علیہ و آلہ و سلم کو علم ہو جاتا کہ نماز فجر ہو گئی تو آپ صلی اللہ علیہ و آلہ و سلم ہلکی ہلکی دو رکعت ادا فرماتے تھے پھر دائیں کروٹ پر آرام فرماتے یہاں تک کہ آپ صلی اللہ علیہ و آلہ و سلم کی خدمت میں مؤذن حاضر ہوتا اقامت کی اطلاع دینے کیلئے۔ آپ صلی اللہ علیہ و آلہ و سلم اس کے ساتھ نکلتے تو اذان کے بعد مؤذن رسول کریم صلی اللہ علیہ و آلہ و سلم کے پاس اقامت کی اطلاع کرتا تو آپ صلی اللہ علیہ و آلہ و سلم اس کے ساتھ ساتھ نکل جاتے۔


٭٭ محمد بن عبداللہ بن عبدالحکم، شعیب، لیث، خالد، ابن ابو ہلال، مخرمۃبن سلیمان، کریب سے روایت ہے کہ جو کہ حضرت عبداللہ بن عباس کے غلام تھے کہ میں نے حضرت عبداللہ ابن عباس سے دریافت کیا حضرت رسول کریم صلی اللہ علیہ و آلہ و سلم رات کے وقت کس وقت نماز ادا فرماتے تھے ؟ انہوں نے بیان فرمایا کہ آپ صلی اللہ علیہ و آلہ و سلم گیارہ رکعت مع وتر کے پڑھتے حتی کہ آپ صلی اللہ علیہ و آلہ و سلم سست ہو گئے اور میں نے آپ صلی اللہ علیہ و آلہ و سلم کو نیند میں خراٹے لیتے ہوئے دیکھا۔ اسی دوران حضرت بلال پہنچ گئے اور عرض کیا یا رسول اللہ صلی اللہ علیہ و آلہ و سلم! آپ صلی اللہ علیہ و آلہ و سلم کھڑے ہوئے اور دو رکعت ادا فرمائیں پھر نماز کی اقتداء لوگوں کے ہمراہ فرمائی اور وضو نہیں فرمایا۔

امام نکلے تو مؤذن تکبیر کہے 

حسین بن حریث، فضل بن موسی، معمر، یحیی بن ابو کثیر، عبداللہ بن ابو قتادہ، کہتے ہیں کہ رسول کریم صلی اللہ علیہ و آلہ و سلم نے ارشاد فرمایا جب نماز کی تکبیر ہو تو مجھے نکلتے ہوئے دیکھے بغیر مت کھڑے ہوا کرو۔




مساجد کے متعلق کتاب

مساجد تعمیر کرنے کی فضیلت کا بیان

عمرو بن عثمان، بقیٰۃ، بحیر، خالد بن معدان، کثیر بن مرۃ، عمرو بن عنبسہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص مسجد تعمیر کر کے اس میں یاد خداوندی کرے (یا تعمیر کرے اور اس میں یاد خداوندی کی جائے ) تو اس شخص کے واسطے خداوند قدوس جنت میں ایک مکان تعمیر فرمائے گا۔

مساجد تعمیر کرنے میں فخر کرنا

سوید بن نصر، عبداللہ بن مبارک، حماد بن سلمہ، ایوب، ابو قلابۃ، انس سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا علامات قیامت یہ ہے کہ لوگ فخر کریں گے مسجدوں میں (مطلب یہ ہے کہ لوگ تکبر کی نیت سے ایک دوسرے سے بڑھ کر عمدہ عمدہ مساجد تعمیر کریں گے اور ایک دوسرے کی تقلید میں ایک دوسرے سے آگے پڑھنے کی نیت سے مساجد تعمیر کریں گے اور ان کا مقصد رضائے خداوندی نہ ہو گا)

کونسی مسجد پہلے بنائی گئی؟

علی بن حجر، علی بن مسہر، اعمش سے روایت ہے کہ مجھ سے حضرت ابراہیم نے کہا کہ میں اپنے والد کے سامنے قرآن کی تلاوت کر رہا تھا (مقام) سکہ میں پس جس وقت آیت سجدہ کی تلاوت کرتا تو وہ سجدہ کرتے میں نے کہا کہ ابا جان! تم خدا کے راستہ میں سجدہ کرتے ہو۔ انہوں نے کہا کہ میں نے ابو ذر سے سنا کہ وہ فرماتے تھے کہ میں نے رسول کریم صلی اللہ علیہ و آلہ و سلم سے دریافت کیا دنیا میں کونسی مسجد سب سے پہلے تعمیر کی گئی؟ انہوں نے فرمایا مسجد حرام۔ میں نے کہا پھر کونسی؟ آپ صلی اللہ علیہ و آلہ و سلم نے فرمایا مسجد اقصی (بیت المقدس) میں نے کہا کہ ان دونوں مساجد میں کس قدر فاصلہ تھا؟ آپ صلی اللہ علیہ و آلہ و سلم نے فرمایا چالیس سال اور تمام ہی زمین تمہارے واسطے مسجد ہے کہ جس جگہ نماز کا وقت شروع ہو جائے نماز ادا کر لو۔

بیت اللہ شریف میں نماز پڑھنے کی فضیلت

قتیبہ، لیث، نافع، ابراہیم بن عبداللہ بن معید بن عباس سے روایت ہے کہ حضرت میمونہ نے کہا کہ میں نے حضرت رسول کریم صلی اللہ علیہ و آلہ و سلم سے سنا ہے آپ صلی اللہ علیہ و آلہ و سلم فرماتے کہ مدینہ منورہ کی مسجد (مسجد نبوی صلی اللہ علیہ و آلہ و سلم) میں نماز ادا کرنا دوسری مسجد میں ایک ہزار نماز پڑھنے سے زیادہ افضل ہے لیکن بیت اللہ شریف کی مسجد میں نماز ادا کرنا۔ (مسجد نبوی صلی اللہ علیہ و آلہ و سلم سے بھی زیادہ افضل ہے )

بیت اللہ شریف میں نماز ادا کرنا

قتیبہ، لیث، ابن شہاب، سالم، عبداللہ بن عمر سے روایت ہے کہ حضرت رسول کریم صلی اللہ علیہ و آلہ و سلم بیت اللہ شریف میں تشریف لے گئے اور آپ صلی اللہ علیہ و آلہ و سلم کے ہمراہ حضرت اسامہ بن زید اور حضرت بلال اور حضرت عثمان بن طلحہ تھے تو دروازہ بند کر لیا گیا جس وقت آپ صلی اللہ علیہ و آلہ و سلم نے دروازہ کھولا تو سب سے پہلے میں اندر داخل ہو گیا اور حضرت بلال سے دریافت کیا کہ حضرت رسول کریم صلی اللہ علیہ و آلہ و سلم نے نماز ادا کی؟ انہوں نے کہا کہ جی ہاں !نماز ادا کر لی ہے دو یمانی ستون کے درمیان۔

بیت المقدس کی مسجد کا اور اس میں نماز ادا کرنے کی فضیلت کا بیان

عمرو بن منصور، ابو مسہر، سعید بن عبدالعزیز، ربیعۃ بن یزید، ابو ادریس، خولانی، ابن دیلمی، عبداللہ بن عمر سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا حضرت سلیمان بن داؤد نے بیت المقدس کو جس وقت تعمیر فرمایا (اس لئے کہ بیت المقدس کی تعمیر اور بیت اللہ شریف کی تعمیر کی حضرت آدم بنیاد ڈال چکے تھے ) تو خداوند قدوس سے تین باتوں کے واسطے دعا مانگی۔ ایک تو یہ کہ خداوند قدوس ان کو اپنے جیسی حکومت عطا فرما دے کہ ہوا اور پانی اور جانور ان کے ماتحت ہوں اللہ تعالیٰ نے ایسی ہی حکومت عطا فرمائی تیسری یہ کہ جس وقت مسجد تعمیر کرنے سے فراغت حاصل ہو گئی تو خداوند قدوس سے دعا مانگی اے خدا جو شخص اس مسجد میں نماز حی کے واسطے آئے تو اس کو گناہ سے اس طرح پاک فرما دے جیسا کہ وہ اپنی ولادت کے وقت پاک صاف تھا۔


٭٭ کثیر بن عبید اللہ، محمد بن حرب، زبیدی، زہری، ابو سلمہ بن عبدالرحمن، حضرت عبداللہ بن اغر سے روایت ہے اور دونوں حضرت ابو ہریرہ کے ساتھیوں میں سے تھے ان دونوں نے حضرت ابو ہریرہ سے سنا وہ فرماتے تھے کہ حضرت رسول کریم صلی اللہ علیہ و آلہ و سلم کی مسجد میں نماز ادا کرنا ایک ہزار نماز پڑھنے سے افضل ہے لیکن مسجد حرام سے اس لئے کہ حضرت رسول کریم صلی اللہ علیہ و آلہ و سلم تمام پیغمبروں کے بعد ہیں اور آپ صلی اللہ علیہ و آلہ و سلم کی مسجد تمام مسجدوں کے بعد ہے (پس جس طریقہ سے آپ صلی اللہ علیہ و آلہ و سلم تمام پیغمبروں سے افضل ہیں اسی طرح آپ صلی اللہ علیہ و آلہ و سلم کی مسجد بھی اگلے اگلے تمام پیغمبروں کی مساجد سے افضل ہے ) حضرت ابو سلمہ بن عبدالرحمن اور حضرت عبداللہ بن اغر سے روایت ہے اور دونوں حضرات حضرت ابو ہریرہ کے احباب میں سے تھے ان دونوں حضرات نے حضرت ابو ہریرہ سے سنا وہ فرماتے تھے کہ حضرت رسول کریم صلی اللہ علیہ و آلہ و سلم کی مسجد میں نماز ادا کرنا مسجد حرام سے ایک ہزار نمازیں پڑھنے سے زیادہ بہتر ہے اس لئے کہ حضرت رسول کریم صلی اللہ علیہ و آلہ و سلم تمام پیغمبروں کے بعد ہیں اور آپ صلی اللہ علیہ و آلہ و سلم کی مسجد تمام مسجدوں کے بعد ہے۔

مسجد نبوی صلی اللہ علیہ و آلہ و سلم کی فضیلت اور اس میں نماز ادا کرنے کی فضیلت

قتیبہ، مالک، عبداللہ بن ابو بکر، عباد بن تمیم، عبداللہ بن زید سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا میرے مکان اور میرے منبر کے درمیان جنت کی کیاریوں میں سے ایک کیاری ہے۔


٭٭ قتیبہ، سفیان، عمارالدہنی، ابو سلمہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا میرے منبر کے پاؤں بہشت میں گڑھے ہوئے ہیں۔

اس مسجد کا تذکرہ جو کہ تقویٰ پر تعمیر کی گئی

قتیبہ، لیث، عمران بن ابو انس، ابن ابو سعید خدری سے روایت ہے کہ دو اشخاص نے رسول کریم صلی اللہ علیہ و آلہ و سلم کے سامنے بحث کی اس مسجد میں کہ جس کے متعلق ارشاد باری ہے یعنی وہ مسجد جو ایسی ہے کہ جس کی بنیاد تقویٰ پر رکھی گئی اور جو کہ شروع دن سے اس قابل ہے کہ تم کھڑے ہو اس میں۔ اس پر ایک شخص نے عرض کیا وہ تو مسجد قبا ہے۔ دوسرے شخص نے کہا وہ تو رسول کریم صلی اللہ علیہ و آلہ و سلم کی مسجد ہے۔ آپ صلی اللہ علیہ و آلہ و سلم نے فرمایا وہ میری مسجد ہے۔ (یعنی مسجد نبوی صلی اللہ علیہ و آلہ و سلم)



مسجد قبا میں نماز ادا کرنے کی فضیلت کا بیان

قتیبہ، مالک، عبداللہ بن دینار، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم مسجد قبا میں سوار ہو کر اور پیدل بھی تشریف لائے تھے۔


٭٭ قتیبہ، مجمع بن یعقوب، محمد بن سلیمان کرمانی، ابو امامۃ بن سہل بن حنیف سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص اپنے مکان سے باہر آئے پھر مسجد قبا میں آئے اور وہاں پر نماز ادا کرے تو اس شخص کو ایک عمرہ کا ثواب ملے گا۔

کون کونسی مساجد کی جانب سفر درست ہے ؟

محمد بن منصور، سفیان، زہری، سعید، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا پالان نہ باندھیں جائیں (مراد یہ ہے کہ سفر کا ارادہ کیا جائے ) لیکن تین مساجد کی جانب ایک تو مسجد حرام یعنی بیت اللہ کے لئے دوسری میری مسجد یعنی مسجد نبوی صلی اللہ علیہ و آلہ و سلم کہ واسطے تیسرے مسجد اقصی یعنی بیت المقدس کی جانب۔

عیسائیوں کے گرجا گھر کو مسجد میں تبدیل کرنا

ہناد بن سری، ملازم، عبداللہ بن بدر، قیس بن طلق سے روایت ہے کہ ہم لوگ اپنی قوم کی جانب سے پیغام لے کر رسول کریم صلی اللہ علیہ و آلہ و سلم کی خدمت میں حاضر ہوئے اور آپ صلی اللہ علیہ و آلہ و سلم نے بیعت کی اور آپ صلی اللہ علیہ و آلہ و سلم کے ہمراہ نماز ادا کی اور ہم لوگوں نے بیان کیا آپ صلی اللہ علیہ و آلہ و سلم سے کہ ہماری بستی میں ایک گرجا ہے پھر ہم نے آپ صلی اللہ علیہ و آلہ و سلم سے بچہ ہوا پانی مانگا بطور برکت کے۔ آپ صلی اللہ علیہ و آلہ و سلم نے پانی طلب فرمایا اور ہاتھ دھوئے اور کلی کی پھر اس پانی کو ایک ڈول میں ڈال دیا اور فرمایا جا جس وقت تم اپنی بستی کو پہنچ جاؤ تو گرجا کو توڑ ڈالو اور وہاں پر یہ پانی چھڑک دو اور اس کو مسجد بنا لو۔ ہم نہ کہا یا رسول اللہ! ہمارا شہر فاصلہ پر ہے اور گرمی بہت زیادہ پڑتی ہے اور پانی خشک ہو جاتا ہے۔ آپ صلی اللہ علیہ و آلہ و سلم نے فرمایا اس کو مدد دیتا رہو پانی سے یعنی ڈول کو روزانہ تر کر لیا کرو یا کچھ پانی اس میں ڈال دیا کرو کہ جس قدر خشک ہو جائے اس کا عوض بن جائے اس لئے کہ جس قدر پانی اس میں داخل ہو گا اس کی خوشبو اور زیادہ بڑھ جائے گی بہرحال ہم لوگ روانہ ہو گئے حتی کہ ہم لوگ اپنے شہر میں داخل ہو گئے اور گرجا کو توڑ ڈالا پھر اس جگہ وہ پانی چھڑک دیا اور اس جگہ مسجد بنائی گئی۔ اس کے بعد ہم لوگوں نے اذان دی تو اس جگہ ایک پادری تھا جو کہ قبیلہ بنی طے میں سے تھا۔ اس نے جس وقت اذان سنی تو اس نے یہ کہنا شروع کر دیا کہ یہ ایک برحق پکار ہے۔ پھر ایک جانب بلندی پر چلا گیا اور وہ شخص اس دن کے بعد نظر نہیں آیا۔

قبروں کو کھود کر اس جگہ مساجد تعمیر کرنا کیسا ہے ؟

عمران بن موسی، عبدالوارث، ابو تیاح، انس بن مالک سے روایت ہے کہ حضرت رسول کریم صلی اللہ علیہ و آلہ و سلم جس وقت مدینہ منورہ تشریف لائے تو ایک کنارہ پر پہنچے۔ ایک محلہ میں جس کا نام قبیلہ بنوعمرو بن عوف تھا اور رات تک وہ اسی جگہ رہے پھر آپ صلی اللہ علیہ و آلہ و سلم نے قبیلہ بنونجار کے حضرات کو طلب فرمایا وہ لوگ اپنی تلواریں لٹکائے ہوئے آ گئے گویا کہ میں حضرت رسول کریم صلی اللہ علیہ و آلہ و سلم کو دیکھ رہا ہوں آپ صلی اللہ علیہ و آلہ و سلم اپنی اونٹنی پر سوار تھا اور حضرت ابو بکر صدیق آپ صلی اللہ علیہ و آلہ و سلم کے ہمراہ تھے اور قبیلہ بنونجار کے حضرات آپ صلی اللہ علیہ و آلہ و سلم کے چاروں طرف تھے۔ یہاں تک کہ آپ صلی اللہ علیہ و آلہ و سلم ابو ایوب کے پاس پہنچے اور آپ صلی اللہ علیہ و آلہ و سلم اس وقت نماز ادا کرنے میں مشغول تھے جہاں پر وقت آ جاتا تھا نماز کا۔ یہاں تک کہ وہ بکریوں کے گلے میں بھی نماز پڑھ لیا کرتے تھے پھر آپ صلی اللہ علیہ و آلہ و سلم نے حکم فرمایا یا آپ صلی اللہ علیہ و آلہ و سلم کو حکم ہوا مسجد کے تعمیر کرنے کا۔ آپ صلی اللہ علیہ و آلہ و سلم نے قبیلہ بنو نجار کے چند مالدار حضرات کو بلا کر بھیج دیا۔ وہ لوگ آئے۔ آپ صلی اللہ علیہ و آلہ و سلم نے ان سے فرمایا کہ مجھ سے اس زمین کی رقم لے لو لیکن انہوں نے بیان کیا کہ خدا کی قسم ہم کبھی بھی اس کی قیمت نہیں لیں گے۔ خداوند قدوس سے (مطلب یہ ہے کہ اس کا اجر خدا سے ہی لیں گے ) حضرت انس نے فرمایا کہ بلاشبہ اس میں کفار اور اہل شرک کی قبریں تھیں اور ویران غار بھی تھے اور ایک درخت کھجور کا بھی تھا۔ رسول کریم صلی اللہ علیہ و آلہ و سلم نے حکم فرمایا تو مشرکین کی قبریں کھودی گئیں اور درخت کاٹ دیا گیا اور تمام کے تمام غار برابر کر دیئے گئے اس کے بعد درخت قبلہ کی طرف رکھے گئے اور پتھر کی چوکھٹ بنائی گئی اور تیار کی گئی۔ صحابہ کرام اس وقت پتھر ڈھوتے تھے اور وہ حضرات اشعار بھی پڑھتے جاتے تھے رسول کریم صلی اللہ علیہ و آلہ و سلم بھی ان کے ہمراہ تھے وہ حضرات فرماتے تھے ترجمہ اے اللہ خوبی نہیں ہے لیکن آخرت کی خوبی اے اللہ بخشش فرما دے انصار اور مہاجرین کو۔

قبور کا مساجد بنانا ممنوع ہے 

سوید بن نصر، عبداللہ بن مبارک، معمرو یونس، زہری، عبید اللہ بن عبد اللہ، عائشہ صدیقہ، عبداللہ ابن عباس سے روایت ہے کہ دونوں حضرات نے فرمایا جس وقت حضرت رسول کریم صلی اللہ علیہ و آلہ و سلم بیمار ہو گئے (یعنی وفات کے قریب ہو گئے ) تو آپ صلی اللہ علیہ و آلہ و سلم ایک چادر ڈال لیتے اپنے چہرہ پر جس وقت نزع کا عالم ہو گیا تو آپ صلی اللہ علیہ و آلہ و سلم منہ کھول لیتے اور ارشاد فرماتے اے خدا یہود اور عیسائیوں پر لعنت نازل کر۔ انہوں نے اپنے پیغمبروں کی قبور کو مساجد بنا لیا۔


٭٭ یعقوب بن ابراہیم، یحیی، ہشام بن عروہ، عائشہ صدیقہ سے روایت ہے کہ حضرت ام حبیبہ اور حضرت ام سلمہ نے تذکرہ فرمایا ایک گرجا کا حبشہ میں کہ جن میں تصاویر تھیں تو حضرت رسول کریم صلی اللہ علیہ و آلہ و سلم نے ارشاد فرمایا ان لوگوں کو (یعنی عیسائیوں اور یہود) کا یہ قاعدہ تھا کہ جس وقت ان میں سے کوئی نیک دل انسان فوت ہو جاتا تو اس کی قبر پر ایک مسجد بنا لیتے تھے اور اس کی تصویر بنا لیتے تھے۔ یہ لوگ تمام مخلوق میں خدا کے نزدیک برے ہوں گے۔



مسجد میں حاضری کا اجر و ثواب

عمرو بن علی، یحیی، ابن ابو ذنب، اسود بن العلاء بن جاریٰۃ ثقفی، ابو سلمہ، ابن عبدالرحمن، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت انسان اپنے مکان سے مسجد کی جانب چلتا ہے پھر ایک قدم رکھتا ہے تو ایک نیک عمل لکھ دیا جاتا ہے پھر دوسرے قدم چلنے پر ایک گناہ معاف ہو جاتا ہے۔

خواتین کو مسجد میں داخلہ سے منع نہیں کرنا چاہئے 

اسحاق بن ابراہیم، سفیان، زہری، سالم، عبداللہ بن عمر سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تم لوگوں میں سے کسی کی عورت مسجد (نماز پڑھنے ) کے لئے جانے کی اجازت طلب کرے تو اس کو منع نہیں کرنا چاہیے۔

مسجد میں داخلہ کس حالت میں ممنوع ہے ؟

اسحاق بن منصور، یحیی، ابن جریجل عطاء، جابر سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص اس درخت میں سے پہلے لہسن کھا لے پھر فرمایا لھسن اور پیاز کھا لے تو وہ شخص ہم لوگوں کہ پاس مسجد میں داخل نہ ہو کیونکہ فرشتے ایسی شئی سے تکلیف محسوس کرتے ہیں کہ جس شئی سے انسان تکلیف محسوس کرتے ہیں۔

مسجد سے کون شخص باہر نکال دیا جائے ؟

محمد بن مثنی، یحیی بن سعید، ہشام، قتادہ، سالم بن ابو جعد، معدان بن ابی طلحہ سے روایت ہے کہ حضرت عمر  نے فرمایا اے لوگو! تم لوگ ان دو ناپاک درخت میں سے کھاتے ہو یعنی پیاز اور لہسن کو اور میں نے دیکھا ہے کہ حضرت رسول کریم صلی اللہ علیہ و آلہ و سلم کو جس وقت کہ آپ صلی اللہ علیہ و آلہ و سلم کسی کے منہ سے ان چیزوں کی بدبو محسوس فرماتے تو حکم فرماتے کہ وہ شخص مسجد سے بقیع کی جانب نکال دیا جائے اور ہمارے میں سے جو شخص لہسن اور پیاز کھائے تو ان چیزوں کو اچھی طرح سے پکا کر کھائے۔

مسجد کے اندر خیمہ لگانے اور نصب کرنے سے متعلق

ابوداؤد، یعلی، یحیی بن سعید، عمرۃ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم جس وقت اعتکاف کرنے کا ارادہ فرماتے تو نماز فجر ادا فرما کر اس جگہ تشریف لے جاتے جس جگہ اعتکاف کرتے آپ صلی اللہ علیہ و آلہ و سلم نے ماہ رمضان المبارک کے آخری دس دن میں اعتکاف فرمانے کا ارادہ فرمایا تو مسجد میں آپ صلی اللہ علیہ و آلہ و سلم نے ایک خیمہ گاڑنے کا حکم فرمایا اور حضرت حفصہ نے بھی حکم فرمایا۔ ان کے واسطے بھی خیمہ لگایا گیا جس وقت حضرت زینب نے یہ دیکھا تو انہوں نے بھی حکم فرمایا تو ان کے واسطے بھی خیمہ گاڑھا گیا جس وقت حضرت رسول کریم صلی اللہ علیہ و آلہ و سلم نے دیکھا کہ مسجد کے اندر ہر طرف خیمے ہی خیمے لگے ہوئے ہیں آپ صلی اللہ علیہ و آلہ و سلم نے فرمایا کہ کیا ان خیموں کے لگانے سے ثواب کی نیت ہے اس کے بعد آپ صلی اللہ علیہ و آلہ و سلم نے ماہ رمضان میں اعتکاف نہیں فرمایا اور شوال المکرم میں دس روز تک اعتکاف فرمایا۔


٭٭ عبید اللہ بن سعید، عبداللہ بن نمیر، ہشام بن عروہ، عائشہ صدیقہ سے روایت ہے کہ حضرت سعید بن معاذ کو غزوہ خندق میں تیر کا ایک کاری زخم لگ گیا جو کہ قبیلہ قریش کے ایک شخص نے لگایا تھا اکحل نامی رگ میں۔ حضرت رسول کریم صلی اللہ علیہ و آلہ و سلم نے ان کا خیمہ مسجد میں نصب کر دیا تاکہ نزدیک سے ان کی مزاج پرسی فرما سکیں۔

بچوں کو مسجد میں لانے کا بیان

قتیبہ، لیث، سعید بن ابو سعید، عمرو بن سلیم زرقی، ابو قتادہ سے روایت ہے کہ ایک روز ہم لوگ مسجد کے اندر بیٹھے ہوئے تھے کہ حضرت رسول کریم صلی اللہ علیہ و آلہ و سلم حضرت امامہ بنت ابی العاص کو لئے ہوئے آئے اور ان کی والدہ حضرت زینب تھیں۔ حضرت رسول کریم صلی اللہ علیہ و آلہ و سلم کی صاحبزادی اور (حضرت امامہ) چھوٹی لڑکی تھیں۔ آپ صلی اللہ علیہ و آلہ و سلم ان کو (گود میں ) اٹھائے ہوئے تھے تو حضرت رسول کریم صلی اللہ علیہ و آلہ و سلم نے نماز ادا فرمائی اور وہ آپ صلی اللہ علیہ و آلہ و سلم کے کاندھے پر تھیں۔ جس وقت آپ صلی اللہ علیہ و آلہ و سلم رکوع اور سجدہ فرماتے تو ان کو زمین پر بٹھلاتے پھر جس وقت کھڑے ہوتے تو آپ صلی اللہ علیہ و آلہ و سلم ان کو اٹھا لیتے۔ (اور پھر ان کو کاندھے پر بٹھلاتے ) اسی طریقہ سے کرتے رہے نماز کے پورے ہونے تک۔

قیدی شخص کو مسجد کے اندر باندھنے سے متعلق

قتیبہ، لیث، سعید بن ابو سعید، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے کچھ سواروں کو نجد شہر کی جانب روانہ فرمایا وہ قبیلہ بنی حنیفہ میں سے ایک شخص کو لے کر آئے کہ جس کو حضرت ثمامہ بن اثال کہتے تھے اور وہ شخص یمامہ کا سردار تھا تو اس کو ایک ستون سے باندھ دیا گیا (مختصراً) یہ حدیث کافی طویل ہے۔


اونٹ کو مسجد میں لے جانے سے متعلق

سلیمان بن داؤد، ابن وہب، یونس، ابن شہاب، عبید اللہ بن عبد اللہ، عبداللہ بن عباس سے روایت ہے کہ حضرت رسول کریم صلی اللہ علیہ و آلہ و سلم نے حجتہ الوداع میں ایک اونٹ پر طواف فرمایا اور آپ صلی اللہ علیہ و آلہ و سلم حجر اسود کو ایک لکڑی سے چھو رہے تھے۔

مسجد کے اندر خرید و فروخت کے ممنوع ہونے اور نماز جمعہ سے قبل حلقہ باندھ کر بیٹھنا

اسحاق بن ابراہیم، یحیی بن سعید، ابن عجلان، عمرو بن شعیب، عبداللہ بن عمرو بن العاص سے روایت ہے کہ حضرت رسول کریم صلی اللہ علیہ و آلہ و سلم نے نماز جمعہ سے قبل حلقہ بنا کر بیٹھنے اور مسجد میں خرید و فروخت سے منع فرمایا۔

مسجد کے اندر اشعار پڑھنے کے ممنوع ہونے کا بیان

قتیبہ، لیث بن سعد، ابن عجلان، عمرو بن شعیب سے روایت ہے کہ انہوں نے اپنے والد سے سنا اور انہوں نے اپنے دادا سے سنا کہ حضرت رسول کریم صلی اللہ علیہ و آلہ و سلم نے مسجد کے اندر اشعار پڑھنے سے منع فرمایا۔


مسجد کے اندر عمدہ شعر پڑھنے کی اجازت

قتیبہ، سفیان، زہری، سعید بن مسیب سے روایت ہے کہ حضرت عمر ایک روز حضرت حسان کے پاس سے گزرے اور وہ اس وقت اشعار پڑھنے میں مشغول تھے مسجد کے اندر تو حضرت عمر نے ان کی جانب دیکھا تو انہوں نے فرمایا کہ میں نے تو مسجد کے اندر اس وقت اشعار پڑھے ہیں جس وقت مسجد کے اندر اعلیٰ شخصیت (صلی اللہ علیہ و آلہ و سلم) تشریف فرما تھے پھر حضرت حسان نے حضرت ابو ہریرہ کی جانب دیکھا اور عرض کیا کہ کیا آپ نے حضرت رسول کریم صلی اللہ علیہ و آلہ و سلم سے نہیں سنا (یعنی جس وقت میں حضرت رسول کریم صلی اللہ علیہ و آلہ و سلم کی شان اقدس میں تعریفی کلمات کہتا اور تعریفی شعر کہتا تھا) آپ صلی اللہ علیہ و آلہ و سلم فرماتے تھے کہ اے خدا میری جانب سے قبول فرما۔ اے خدا مدد فرما ان کی حضرت جبرائیل سے۔ یہ سن کر حضرت ابو ہریرہ نے فرمایا جی ہاں (سنے ہیں )۔

گم شدہ شے مسجد میں تلاش کرنے کی ممانعت کا بیان

محمد بن وہب، محمد بن سلمہ، ابو عبدالرحیم، زید بن ابو انیسۃ، ابو زبیر، جابر سے روایت ہے کہ ایک شخص مسجد میں اپنی گم شدہ شئی کو تلاش کرنے کے واسطے حاضر ہوا۔ آپ صلی اللہ علیہ و آلہ و سلم نے فرمایا خدا کرے کہ تم وہ شئے نہ پاؤ یعنی تم کو وہ شئی نہ ملے۔

مسجد کے اندر ہتھیار نکالنے سے متعلق

عبد اللہ بن محمد بن عبدالرحمن و محمد بن منصور، سفیان سے روایت ہے کہ میں نے حضرت عمرو سے عرض کیا کہ کیا تم نے حضرت جابر سے سنا ہے وہ فرماتے تھے کہ ایک شخص تیر لے کر حاضر ہوا تو حضرت رسول کریم صلی اللہ علیہ و آلہ و سلم نے (اس کو دیکھ کر) ارشاد فرمایا تم تیر کے کونے کو پکڑ لو۔ اس شخص نے جواب دیا کہ بہت بہتر ہے۔

مسجد کے اندر انگلیوں کے اندر انگلیوں کے اندر داخل کرنا

اسحاق بن ابراہیم، عیسیٰ بن یونس، اعمش، ابراہیم، اسود سے روایت ہے کہ میں اور حضرت علقمہ دونوں حضرت عبداللہ بن مسعود کی خدمت میں حاضر ہوئے انہوں نے فرمایا کہ کیا آپ نماز سے فارغ ہو گئے ہیں ہم نے عرض کیا کہ نہیں ! انہوں نے کہا کہ تم کھڑے ہو جاؤ اور نماز ادا کرو۔ چنانچہ ہم لوگ روانہ ہو گئے اور ان کے پیچھے کھڑے ہو گئے انہوں نے ایک شخص کو بائیں جانب کیا اور ایک دوسرے شخص کو دائیں جانب کیا پھر نماز ادا کی بغیر اذان اور تکبیر کے جس وقت وہ رکوع فرماتے تو ایک ہاتھ کی انگلیوں کو دوسرے ہاتھ کی انگلی میں ڈال لیتے۔ مطلب یہ ہے کہ دونوں گھٹنوں کے درمیان میں اور فرماتے تھے کہ میں حضرت رسول کریم صلی اللہ علیہ و آلہ و سلم کو اس طریقہ سے کرتے ہوئے دیکھا ہے۔


٭٭ عبد اللہ بن مسعود مذکورہ سند سے بھی حضرت عبداللہ بن مسعود سے اسی طرح کی حدیث منقول ہے۔

مسجد کے اندر چت لیٹ جانا کیسا ہے ؟

قتیبہ، مالک، ابن شہاب، عباد بن تمیم سے روایت ہے کہ انہوں نے اپنے چچا حضرت عبداللہ بن زید بن عاصم سے سنا انہوں نے حضرت رسول کریم صلی اللہ علیہ و آلہ و سلم کو مسجد کے اندر چت لیٹے ہوئے دیکھا آپ صلی اللہ علیہ و آلہ و سلم پاؤں پر پاؤں رکھے ہوئے تھے۔

مسجد کے اندر سونے سے متعلق

عبید اللہ بن سعید، یحیی، عبید اللہ، نافع، عبداللہ ابن عمر سے روایت ہے کہ وہ جوان شخص تھے اور نوجوان غیر شادی شدہ ہونے کی حالت میں مسجد کے اندر سویا کرتے تھے مسجد نبوی صلی اللہ علیہ و آلہ و سلم میں۔

مسجد کے اندر تھوکنے سے متعلق

قتیبہ، ابو عوانہ، قتادہ، انس سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا مسجد کے اندر تھوکنا گناہ ہے اور اس کا کفارہ یہ ہے کہ اس کو زمین کے اندر دفن کر دو یا دبا دو (اوپر سے مٹی ڈال کر)۔

مسجد کے اندر قبلہ کی جانب تھوکنا منع ہے 

قتیبہ، مالک، نافع، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم نے بیت اللہ شریف کی دیواروں پر تھوک یعنی بلغم دیکھا۔ آپ صلی اللہ علیہ و آلہ و سلم نے اس کو اپنے ہاتھوں سے مسل دیا اور ارشاد فرمایا کہ جس وقت تم لوگوں میں سے کوئی شخص نماز میں مشغول ہو۔ یعنی اس کی جانب توجہ کرتا ہے اور اس کے سامنے کی جانب تھوکتا ہے (معلوم ہوا کہ قبلہ کی جانب تھوکنا سخت قسم کی بے ادبی اور بدنصیبی ہے )


بحالت نماز سامنے کی جانب یا دائیں جانب تھوکنے کی ممانعت

قتیبہ، سفیان، زہری، حمید بن عبدالرحمن، ابو سعید خدری سے روایت ہے کہ حضرت رسول کریم صلی اللہ علیہ و آلہ و سلم نے مسجد میں قبلہ کی جانب بلغم دیکھا تو آپ صلی اللہ علیہ و آلہ و سلم نے اس کو کنکریوں سے مسل دیا اور سامنے اور دائیں جانب سے ممانعت فرمائی اور فرمایا بائیں جانب یا بائیں پاؤں کے نیچے کی طرف تھوکنا چاہیے 

نمازی کو پیچھے یا بائیں جانب تھوکنے کی اجازت

عبید اللہ بن سعید، یحیی، سفیان، منصور، ربیعی، طارق بن عبداللہ محاربی سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تم نماز پڑھنے میں مشغول ہو تو تم سامنے اور نہ دائیں جانب تھوکو بلکہ پیچھے یا بائیں جانب تھوکو اگر وہاں پر جگہ موجود ہو (مطلب یہ ہے کہ اس جانب دوسرے نمازی نہ ہوں ) ورنہ تم یہ کرو پھر آپ صلی اللہ علیہ و آلہ و سلم نے اپنے پاؤں کے نیچے تھوکو پھر اس کو مسل دو۔

کون سے پاؤں سے تھوک ملنا چاہئے ؟

سوید بن نصر، عبد اللہ، سعید، جریری، ابو علاء بن شخیر سے روایت ہے کہ میں نے حضرت رسول کریم صلی اللہ علیہ و آلہ و سلم کو دیکھا آپ صلی اللہ علیہ و آلہ و سلم نے تھوکا پھر آپ صلی اللہ علیہ و آلہ و سلم نے اس کو مسل دیا اپنے بائیں پاؤں سے۔

مساجد میں خوشبو لگانا کیسا ہے ؟

اسحاق بن ابراہیم، عائد بن حبیب، حمید الطویل، انس بن مالک سے روایت ہے کہ حضرت رسول کریم صلی اللہ علیہ و آلہ و سلم نے مسجد میں بیت اللہ کی طرف بلغم دیکھا تو آپ صلی اللہ علیہ و آلہ و سلم ناراض ہو گئے یہاں تک کہ آپ صلی اللہ علیہ و آلہ و سلم چہرہ انور سرخ ہو گیا ایک خاتون قبیلہ انصار میں سے کھڑی ہو گئی اور اس کو رگڑ کر اس کی جگہ خوشبو لگا دی۔ آپ صلی اللہ علیہ و آلہ و سلم نے یہ دیکھ کر ارشاد فرمایا یہ کیا عمدہ کام ہے۔

مسجد کے اندر داخل ہونے اور باہر آنے کے وقت کیا کہے 

سلیمان بن عبید اللہ غیلانی، ابو عامر، سلیمان، ربیعۃ، عبدالملک بن سعید، ابو حمید و اسید سے روایت ہے کہ دونوں حضرات فرماتے تھے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تم میں سے کوئی شخص مسجد کے اندر داخل ہو تو اس طرح سے کہے اے خدا! مجھ پر اپنی رحمت کے دروازے کھول دے اور جس وقت مسجد سے باہر نکلے تو اس طرح کہے اے خدا میں آپ کے فضل کا محتاج ہوں۔

جس وقت مسجد کے اندر داخل ہو تو مسجد میں بیٹھنے سے قبل دو رکعت ادا کرے 

قتیبہ، مالک، عامر بن عبداللہ بن زبیر، عمرو بن سلیم، ابو قتادہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ جس وقت تمہارے میں سے کوئی شخص مسجد میں داخل ہو تو وہ دو رکعات بیٹھنے سے قبل ادا کرے۔


بغیر نماز پڑھے ہوئے مسجد میں بیٹھنا اور مسجد سے باہر نکلنا
سلیمان بن داؤد، ابن وہب، یونس، ابن شہاب، عبدالرحمن بن کعب بن مالک، عبداللہ بن کعب بن مالک، کعب بن مالک سے روایت ہے کہ وہ اپنا واقعہ بیان فرماتے تھے کہ جس وقت حضرت رسول کریم صلی اللہ علیہ و آلہ و سلم کے ہمراہ غزوہ تبوک میں نہیں گئے تھے انہوں نے کہا کہ حضرت رسول کریم صلی اللہ علیہ و آلہ و سلم صبح کے وقت تشریف لائے اور آپ صلی اللہ علیہ و آلہ و سلم جس وقت سفر میں تشریف لائے تو پہلے مسجد میں داخل ہوئے وہاں پر آپ صلی اللہ علیہ و آلہ و سلم نے دو رکعات ادا فرمائیں پھر بیٹھے ہوئے حضرات کے سامنے اب وہ لوگ آنے لگے جو کہ آپ صلی اللہ علیہ و آلہ و سلم کے ساتھ جہاد میں شریک نہیں ہوئے تھے بلکہ وہ لوگ پیچھے رہ گئے تھے۔ مدینہ منورہ میں اور قسم قسم کے عذر و معذرت کرنے لگے اور قسمیں کھانے لگ گئے۔ وہ تمام افراد تعداد کے اعتبار سے اسی کے قریب آدمی تھے آپ صلی اللہ علیہ و آلہ و سلم نے ان کا ظاہری بیان قبول فرمایا اور ان سے بیعت کی اور ان کے واسطے دعا مانگی اور ان کے قلوب کی باتیں خداوند قدوس پر چھوڑ دیں یہاں تک کہ میں حاضر ہوا اور میں بھی ان حضرات میں شریک تھا (جو کہ جہاد میں شریک نہیں ہوئے تھے ) آپ صلی اللہ علیہ و آلہ و سلم نے مجھ کو دیکھ کر تبسم فرمایا جس طریقہ سے کوئی شخص غصہ کی حالت میں مسکراتا ہے پھر فرمایا کہ تم آ۔ میں آپ صلی اللہ علیہ و آلہ و سلم کے سامنے بیٹھ گیا آپ صلی اللہ علیہ و آلہ و سلم نے فرمایا تم کس وجہ سے پیچھے رہ گئے تھے ؟ کیا تم نے اونٹ نہیں خریدا تھا (سوار ہونے کے واسطے ) میں نے عرض کیا یا رسول اللہ صلی اللہ علیہ و آلہ و سلم اگر میں کسی دوسرے دنیا دار کہ سامنے بیٹھا ہوتا تو میں اس سے واقف ہوں کہ میں ضرور اس کے غصہ سے نکل جاتا (مطلب یہ ہے کہ اس کی ناراضگی دور ہو جاتی) اور مجھ کو خوب باتیں بنانا آتی ہیں لیکن خدا کی قسم! میں اس بات سے بخوبی واقف ہوں کہ اگر میں آج آپ صلی اللہ علیہ و آلہ و سلم سے جھوٹ کہہ دوں گا تو آپ صلی اللہ علیہ و آلہ و سلم مجھ سے رضامند ہو جائیں گے لیکن خداوند قدوس آپ صلی اللہ علیہ و آلہ و سلم کو پھر ناراض کر دے گا کیونکہ خداوند قدوس ظاہری اور باطنی تمام طریقہ کے کام سے بخوبی واقف ہے اور وہ میرے دل کے راز سے بخوبی واقف ہے اور وہ میرے دل کے بھید کو آپ صلی اللہ علیہ و آلہ و سلم پر کھول دے گا اور میں آج ہی آپ صلی اللہ علیہ و آلہ و سلم سے ٹھیک ٹھیک طریقہ سے کہہ دوں تو آپ صلی اللہ علیہ و آلہ و سلم مجھ پر ناراض ہو جائیں گے لیکن مجھ کو توقع ہے کہ خداوند قدوس میری غلطی معاف کر دے اور آپ صلی اللہ علیہ و آلہ و سلم کو مجھ پر مہربان فرما دے خدا کی قسم جس وقت کہ میں آپ صلی اللہ علیہ و آلہ و سلم کے ہمراہ نہیں گیا تو مجھ سے زیادہ کوئی دوسرا شخص طاقتور اور دولت مند نہیں تھا (لیکن شامت اعمال کی وجہ سے رہ گیا) حضرت رسول کریم صلی اللہ علیہ و آلہ و سلم نے ارشاد فرمایا کہ اس نے سچ فرمایا اب تم جا یہاں تک کہ خداوند قدوس تمہارے متعلق فیصلہ فرمائے بہرحال میں کھڑا ہو گیا اور رخصت ہو گیا۔ (مختصرا)

جو شخص کسی مسجد کے پاس سے گذرے اس کے متعلق

محمد بن عبداللہ بن عبدالحکم بن اعین، شعیب، لیث، خالد، ابن ابو ہلال، مروان بن عثمان، عبید بن حنین، ابو سعید بن معلی سے روایت ہے کہ ہم لوگ صبح کے وقت بازار جایا کرتے تھے دور نبوی (صلی اللہ علیہ و آلہ و سلم) میں تو ہم لوگ مسجد کے پاس سے گزرتے اور وہاں پر نماز ادا فرماتے۔

مسجد میں بیٹھ کر نماز کا منتظر رہنا

قتیبہ، مالک، ابو زناد، اعرج، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ بلاشبہ فرشتے دعا مانگتے ہیں تمہارے میں سے اس شخص کے واسطے جو کہ بیٹھا رہتا ہے اس جگہ پر کہ جہاں پر اس نے نماز ادا کی جس وقت تک اس شخص کا وضو ٹوٹے۔ وہ کہتے ہیں کہ اے خدا مغفرت فرما دے اس شخص کی اور اس پر رحمت نازل فرما۔


٭٭ قتیبہ، بکر بن مضر، عیاش بن عقبۃ، یحیی بن میمون، سہل ساعدی سے روایت ہے کہ وہ فرماتے تھے کہ میں نے رسول کریم صلی اللہ علیہ و آلہ و سلم سے سنا ہے وہ فرماتے تھے کہ جو شخص مسجد کے اندر نماز ادا کرنے کا منتظر رہتا ہے تو گویا کہ وہ شخص نماز ہی میں ہے (یعنی اس کو نماز ادا کرنے کا اجر ملتا رہتا ہے )۔

٭٭ عمرو بن علی، یحیی، اشعث، حسن، عبداللہ بن مغفل،عمرو بن علی، یحیی، اشعث، حسن، عبداللہ بن مغفل فرماتے ہیں کہ رسول اللہ صلی اللہ علیہ و سلم نے اونٹوں کے رہنے کی جگہ پر نماز پڑھنے سے منع فرمایا۔

ہر جگہ نماز پڑھنے کی اجازت

حسن بن اسماعیل بن سلیمان، ہشیم، سیار، یزیدالفقیر، جابر بن عبداللہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا میرے واسطے تمام روئے زمین مسجد بنا دی گئی اور پاک کرنے والا تیمم جائز قرار دیا گیا تو جس جگہ پر میری امت میں سے کوئی شخص نماز کو حاصل کر لے یعنی نماز ادا کرنے کا وقت ہو جائے تو وہ نماز ادا کر لے اگرچہ وہ جگہ اونٹوں کے پانی پینے کی ہو۔

بوریے پر نماز ادا کر نے سے متعلق

سعید بن یحیی بن سعید اموی، یحیی بن سعید، اسحاق بن عبداللہ بن ابو طلحہ، انس بن مالک سے روایت ہے کہ (ان کی والدہ ماجدہ) حضرت ام سلیم نے چاہا کہ آپ صلی اللہ علیہ و آلہ و سلم میرے مکان پر تشریف لائیں اور نماز ادا فرمائیں تو میں اس جگہ پر نماز ادا کیا کروں (بطور تبرک کے ) تو حضرت رسول کریم صلی اللہ علیہ و آلہ و سلم ان کے مکان پر تشریف لائے انہوں نے ایک بوریہ اٹھایا پھر اس کو پانی سے دھویا حضرت رسول کریم صلی اللہ علیہ و آلہ و سلم نے اس پر نماز ادا فرمائی اور آپ صلی اللہ علیہ و آلہ و سلم کے ہمراہ حضرت انس اور حضرت ام سلیم نے نماز ادا کی۔

جائے نماز پر نماز ادا کرنے کا بیان

اسماعیل بن مسعود، خالد، شعبہ، سلیمان، یعنی شیبانی، عبداللہ بن شداد، میمونہ سے روایت ہے کہ حضرت رسول کریم صلی اللہ علیہ و آلہ و سلم نماز ادا فرمایا کرتے تھے جائے نماز پر۔

منبر پر نماز ادا کرنے سے متعلق

قتیبہ، یعقوب بن عبدالرحمن، ابو حازم بن دینار سے روایت ہے کچھ لوگ حضرت سہل بن سعد ساعدی کی خدمت میں حاضر ہوئے اور وہ لوگ منبر نبوی صلی اللہ علیہ و آلہ و سلم سے متعلق بحث میں مشغول تھے کہ یہ منبر نبوی صلی اللہ علیہ و آلہ و سلم کس قسم کی لکڑی کاہے آخر کار انہوں نے حضرت سہل سے دریافت کیا کہ خدا کی قسم میں اچھی طرح سے واقف ہوں کہ یہ منبر جس لکڑی کاہے اور میں نے دیکھا ہے کہ جس وقت پہلے دن یہ منبر رکھا گیا اور جس وقت پہلی مرتبہ حضرت رسول کریم صلی اللہ علیہ و آلہ و سلم اس منبر پر تشریف فرما ہوئے آپ صلی اللہ علیہ و آلہ و سلم نے ایک خاتون کے پاس کہ جس کا نام حضرت سہس نے لیا یہ کہلوایا کہ تم اپنے غلام سے جو کہ بڑھئی ہے یہ بات کہہ کر چند لکڑیاں تیار کرا دوں کہ جن پر میں بیٹھ سکوں لوگوں سے گفتگو کرنے کے واسطے (یعنی وعظ اور نصیحت کرنے کو) اس خاتون نے اپنے غلام کو حکم فرمایا اس نے منبر تعمیر کیا غابہ (نامی جھاڑ کے درخت کی لکڑی) سے۔ اور اس خاتون کے پاس لے آیا۔ اس خاتون نے حضرت رسول کریم صلی اللہ علیہ و آلہ و سلم کی خدمت میں بھیج دیا۔ آپ صلی اللہ علیہ و آلہ و سلم نے حکم فرمایا وہ یہاں پر رکھا گیا پھر میں حضرت رسول کریم صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم اس پر چڑھے پس نماز ادا فرمائی اور تکبیر کہی پھر رکوع فرمایا اس پر آپ صلی اللہ علیہ و آلہ و سلم ٹھہرے الٹے پاؤں اور آپ صلی اللہ علیہ و آلہ و سلم نے منبر کی جڑ کے پاس سجدہ فرمایا۔ پھر جس وقت سجدہ سے فراغت ہو گئی تو منبر پر چلے گئے اور جس وقت نماز سے فراغت ہو گئی تو لوگوں کی جانب توجہ فرمائی اور ارشاد فرمایا اے لوگو! میں نے یہ کام اس واسطے کیا تاکہ تم لوگ میری تابعداری کرو اور میری نماز سیکھ لو۔

گدھے پر بیٹھ کر نماز ادا کرنے کا بیان

قتیبہ بن سعید، مالک، عمرو بن یحیی، سعید بن یسار، عبداللہ ابن عمر سے روایت ہے کہ میں نے حضرت رسول کریم صلی اللہ علیہ و آلہ و سلم کو گدھے پر نماز ادا کرتے ہوئے دیکھا اور اس وقت آپ صلی اللہ علیہ و آلہ و سلم کا چہرہ مبارک خیبر کا جانب تھا۔


٭٭ محمد بن منصور، اسماعیل بن عمر، داؤد بن قیس، محمد بن عجلان، یحیی بن سعید، انس بن مالک سے روایت ہے کہ انہوں نے حضرت رسول کریم صلی اللہ علیہ و آلہ و سلم کو دیکھا گدھے پر نماز ادا فرماتے ہوئے اور آپ صلی اللہ علیہ و آلہ و سلم گدھے پر سوار تھے اور نماز ادا فرمانے میں مشغول تھے۔ آپ صلی اللہ علیہ و آلہ و سلم کا چہرہ انور خیبر کی جانب تھا اور بیت اللہ شریف ان کے پیچھے واقع تھا۔



قبلہ کے متعلق احادیث

بیت اللہ شریف کی طرف چہرہ کرنا

محمد بن اسماعیل بن ابراہیم، اسحاق بن یونس زرق، زکریا بن ابو زائٍدۃ، ابو اسحاق، براء بن عازب سے روایت ہے کہ رسول کریم صلی اللہ علیہ و آلہ و سلم مدینہ منورہ تشریف لائے تو بیت المقدس کی جانب آپ صلی اللہ علیہ و آلہ و سلم نے سولہ ماہ تک نماز ادا فرمائی۔ اس کے بعد بیت اللہ شریف کی جانب چہرہ مبارک فرمایا۔ ایک شخص رسول کریم صلی اللہ علیہ و آلہ و سلم کے ہمراہ نماز ادا کر کے قبیلہ انصار کی ایک قوم کے نزدیک گیا اور وہ قبلہ کی جانب نماز ادا فرما رہے تھے۔ اس نے کہا میں شہادت دیتا ہوں کہ رسول کریم صلی اللہ علیہ و آلہ و سلم نے بیت اللہ شریف کی جانب چہرہ مبارک فرمایا ہے ان لوگوں نے یہ بات سننے کے بعد ہی (بحالت نماز ہی) بیت اللہ شریف کی جانب رخ کر لیا۔

کون سے وقت بیت اللہ شریف کی جانب چہرہ کرنا لازم نہیں ہے 

قتیبہ، مالک بن انس، عبداللہ بن دینار، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم اپنی اونٹنی پر نماز ادا فرماتے تھے اور سفر میں چاہے جس جانب اس کا چہرہ ہوتا (آپ صلی اللہ علیہ و آلہ و سلم اس طرف ہی نماز ادا فرماتے ) حضرت عبداللہ بن دینار نے کہا کہ حضرت عبداللہ بن عمر بھی اسی طریقہ سے عمل فرماتے تھے 


٭٭ عیسی بن حماد، ابن وہب، یونس، ابن شہاب، سالم، عبداللہ سے روایت ہے کہ حضرت رسول کریم صلی اللہ علیہ و آلہ و سلم نماز پڑھا کرتے تھے اونٹنی پر چاہے جس طرف اس اونٹنی کا رخ ہوتا اور آپ صلی اللہ علیہ و آلہ و سلم نماز وتر بھی اسی پر ادا فرماتے لیکن نماز فرض اس پر ادا نہ فرماتے۔

اگر ایک آدمی نے غور کر کے بیت اللہ شریف کی جانب نماز ادا کی پھر علم ہوا قبلہ اس جانب نہیں تھا

قتیبہ، مالک، عبداللہ بن دینار، عبداللہ ابن عمر سے روایت ہے کہ لوگ مسجد قبا میں نماز فجر ادا فرما رہے تھے کہ اس دوران ایک شخص آیا اور اس نے کہا کہ آج کی رات حضرت رسول کریم صلی اللہ علیہ و آلہ و سلم پر قرآن کریم نازل ہوا ہے اور حکم ہوا ہے کہ آپ صلی اللہ علیہ و آلہ و سلم کو کعبہ کی جانب رخ کر کے نماز ادا کرنے کا۔ یہ بات سن کر لوگوں نے (بحالت نماز میں ) بیت اللہ شریف کی جانب رخ کر لیا پہلے ان کے رخ ملک شام کی جانب تھے پھر ان کے رخ بیت اللہ شریف کی جانب پھر گئے۔

نمازی شخص کے سترہ سے متعلق

عباس بن محمد الدوری، عبداللہ بن یزید، حیوٰۃ بن شریح، ابو اسود، عروہ، عائشہ صدیقہ سے روایت ہے کہ رسول کریم صلی اللہ علیہ و آلہ و سلم سے غزوہ تبوک میں دریافت کیا گیا کہ نماز شخص کا سترہ کس طرف ہونا ضروری ہے ؟ آپ صلی اللہ علیہ و آلہ و سلم نے فرمایا کہ جس قدر (اونٹ وغیرہ کے ) پالان کی لکڑی ہوتی ہے (ایک ہاتھ کے قریب قریب) اگر اتنا سترہ نماز پڑھنے والے کے سامنے ہو تو اس کے سامنے سے نمازی کا گزرنا ممنوع نہیں ہے۔


٭٭ عبید اللہ بن سعید، یحیی، عبید اللہ، نافع، عبداللہ ابن عمر سے روایت ہے کہ رسول کریم صلی اللہ علیہ و آلہ و سلم اپنے سامنے کی جانب نیزہ گاڑ لیا کرتے تھے پھر اس کی طرف رخ فرما کر نماز ادا فرماتے۔

نمازی کو سترہ کے قریب کھڑے ہو کر نماز پڑھنا چاہئے 

علی بن حجر و اسحاق بن منصور، سفیان، صفوان بن سلیم، نافع بن جبیر، سہل بن ابی حثمۃ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ جس وقت تم لوگوں میں سے کوئی شخص سترہ کھڑا کرے تو اس شخص کو چاہیے کہ وہ سترہ کے نزدیک کھڑا ہو ایسا نہ ہو کہ شیطان اس شخص کی نماز توڑ دے (خراب کر دے )

نمازی شخص کو سترہ سے کس قدر فاصلہ پر کھڑا ہونا چاہئے ؟

محمد بن سلمہ و حارث بن مسکین، ابن قاسم، مالک، نافع، عبداللہ بن عمر سے روایت ہے کہ حضرت رسول کریم صلی اللہ علیہ و آلہ و سلم ایک روز بیت اللہ شریف میں تشریف لے گئے اور اس وقت آپ صلی اللہ علیہ و آلہ و سلم کہ ہمراہ حضرت اسمہ بن زید اور حضرت بلال اور حضرت عثمان ابن طلحہ بھی تھے آپ صلی اللہ علیہ و آلہ و سلم نے دروازہ بند فرما لیا۔ حضرت عبداللہ بن عمر نے فرمایا کہ جس وقت آپ صلی اللہ علیہ و آلہ و سلم نکلے تو میں نے حضرت بلال سے دریافت کیا کہ حضرت رسول کریم صلی اللہ علیہ و آلہ و سلم نے کیا طریقہ بیان کیا ہے حضرت بلال نے فرمایا کہ آپ صلی اللہ علیہ و آلہ و سلم نے ایک ستون کو بائیں جانب کیا اور دو ستون کے دائیں جانب اور تین ستون پیچھے کی طرف اور اس دور میں بیت اللہ شریف چھ ستونوں پر تھا۔ پھر آپ صلی اللہ علیہ و آلہ و سلم نے نماز ادا فرمائی دیوار کے تین ہاتھ کے فاصلہ سے۔ (اس وجہ سے اس کے برابر نماز کا سترہ ہونا چاہیے )

بحالت نماز کونسی شے کے سامنے سے گزرنے سے نماز فاسد ہوتی ہے اور کونسی شے سے نہیں 

عمرو بن علی، یزید، یونس، حمید بن ہلال، عبداللہ بن صامت، ابو ذر سے روایت ہے کہ حضرت رسول کریم صلی اللہ علیہ و آلہ و سلم نے فرمایا جس وقت تمہارے میں سے کوئی شخص کھڑے ہو کر نماز ادا کرتا ہے تو اس کے واسطے کوئی شئی آڑ بن جائے گی۔ جو کہ پالان کی لکڑی کے برابر ہو لیکن اگر اس کے سامنے اتنی پڑی کوئی شئی نہ ہو تو اس کی نماز کو عورت اور گدھی اور کالا کتا فاسد کر دے گا (جب کہ یہ تین اشیاء نمازی کے سامنے سے گزریں ) حضرت عبداللہ بن صامت نے فرمایا کہ میں نے ابو ذر سے دریافت کیا سیاہ رنگ کے کتے کی کیا خصوصیت ہے ؟ اگر زرد یا لال رنگ کا کتا ہو تو پھر کیا حکم ہے ؟ انہوں نے فرمایا کہ ہم نے بھی حضرت رسول کریم صلی اللہ علیہ و آلہ و سلم سے دریافت کیا تو آپ صلی اللہ علیہ و آلہ و سلم نے فرمایا کہ کالا کتا شیطان ہوتا ہے۔


٭٭ عمرو بن علی، یحیی بن سعید، شعبہ و ہشام، قتادہ، نے فرمایا کہ میں نے حضرت جابر بن زید سے دریافت کیا کہ کس شئی کے سامنے سے گزرنے سے نماز فاسد ہو جاتی ہے ؟ تو انہوں نے فرمایا کہ عبداللہ ابن عباس فرماتے ہیں کہ جس عورت کو حیض آ رہا ہوتا ہے تو اس عورت کے سامنے سے گزرنے اور کتے کے سامنے سے نکل جانے سے نماز ٹوٹ جاتی ہے حضرت یحیی نے فرمایا کہ حضرت شعبہ نے اس حدیث کو مرفوع قرار دیا ہے (یعنی رسول کریم صلی اللہ علیہ و آلہ و سلم کا ارشاد مبارک قرار دیا ہے )۔


٭٭ محمد بن منصور، سفیان، زہری، عبید اللہ، عبداللہ ابن عباس سے روایت ہے کہ میں اور حضرت فضل بن عباس دونوں ایک ہی گدھے پر سوار ہو کر پہنچے اور حضرت رسول کریم صلی اللہ علیہ و آلہ و سلم نماز پڑھنے میں مشغول تھے تو ہم لوگ صف کے سامنے سے گزرے پھر ہم لوگ اترے اور گدھے کو چھوڑ دیا وہ حضرت رسول کریم صلی اللہ علیہ و آلہ و سلم کے سامنے گھاس چرتا رہا اور رسول کریم صلی اللہ علیہ و آلہ و سلم نے ہم کو کچھ نہیں کہا (یعنی ہمارے عمل پر تنقید نہیں فرمائی)۔


٭٭ عبدالرحمن بن خالد، حجاج، ابن جریج، محمد بن عمر بن علی، عباس بن عبید اللہ بن عباس، فضل بن عباس سے روایت ہے کہ حضرت رسول کریم صلی اللہ علیہ و آلہ و سلم ایک دن حضرت عباس سے ملاقات کے لئے تشریف لائے ہم لوگوں کے پاس ایک گدھی تھی اور ایک کتیا تھی وہ گدھی گھاس کھا رہی تھی حضرت رسول کریم صلی اللہ علیہ و آلہ و سلم نے نماز عصر ادا فرمائی اور وہ دونوں آپ صلی اللہ علیہ و آلہ و سلم کے سامنے تھیں آپ صلی اللہ علیہ و آلہ و سلم نے نماز کے سامنے سے ان کو نہ ہٹایا اور نہ دوسری طرف بھگایا۔


٭٭ ابواشعث، شعبہ، حکم، یحیی بن جزار، صہیب، عبداللہ ابن عباس سے روایت ہے کہ ایک روز وہ خود اور قبیلہ بنوہاشم میں سے ایک لڑکا ایک گدھے پر سوار ہو کر کسی جگہ جا رہے تھے اور آپ صلی اللہ علیہ و آلہ و سلم اس وقت نماز ادا فرمانے میں مشغول تھے پھر وہ ٹھہرے اور نماز میں شرکت کر لی تمام لوگوں نے نماز ادا کی اور آپ صلی اللہ علیہ و آلہ و سلم نے بھی نماز ادا فرمائی کہ اس دوران دو لڑکیاں حاضر ہوئیں جو کہ خاندان عبدالمطلب میں سے تھیں وہ لڑکیاں دوڑتی ہوئی پہنچیں اور آپ صلی اللہ علیہ و آلہ و سلم کے گھٹنوں سے وہ لڑکیاں لپٹ گئیں۔ آپ صلی اللہ علیہ و آلہ و سلم نے ان دونوں کو چھڑایا اور نماز کی نیت نہیں توڑی۔


٭٭ اسماعیل بن مسعود، خالد، شعبۃ، منصور، ابراہیم، اسود، عائشہ صدیقہ سے روایت ہے کہ میں رسول کریم صلی اللہ علیہ و آلہ و سلم کے سامنے سے گزرتی تھی اور آپ صلی اللہ علیہ و آلہ و سلم اس وقت نماز میں مشغول رہتے تھے تو جس وقت میں اٹھنا چاہتی تو مجھے برا لگتا کہ میں وہاں سے اٹھ کر آپ صلی اللہ علیہ و آلہ و سلم کے سامنے سے نکلوں چنانچہ میں آپ صلی اللہ علیہ و آلہ و سلم کے سامنے سے آہستہ سے نکل جاتی تھی۔

سترہ کے اور نماز کے درمیان سے نکل جانے کی وعید

قتیبہ، مالک، ابو نضر، بسر بن سعید سے روایت ہے کہ زید بن خالد نے ان کو ابو جہیم کے پاس بھیج دیا اس سوال پر کہ انہوں نے رسول کریم صلی اللہ علیہ و آلہ و سلم سے کیا بات سنی ہے ؟ اس شخص کے متعلق جو کہ نمازی کے سامنے سے گزر جائے۔ ابو جہیم نے کہا کہ رسول کریم صلی اللہ علیہ و آلہ و سلم نے ارشاد فرمایا جو شخص کسی نمازی کے سامنے سے گزرے اگر وہ شخص یہ بات جانے کہ نمازی کے سامنے گزرنے سے کس قدر گناہ ہے تو وہ شخص چالیس روز تک کھڑا رہنا عمدہ اور بہتر سمجھے نمازی کے سامنے سے نکل جانے سے۔


٭٭ قتیبہ، مالک، زید بن اسلم، عبدالرحمن بن ابو سعید، ابو سعید سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تم میں سے کوئی شخص نماز میں مشغول ہو تو کسی شخص کو اپنے سامنے سے نہ گزرنے دے اگر وہ یہ بات نہ مانے تو اس سے جھگڑا کرے۔

مذکورہ مسئلہ کی اجازت سے متعلق

اسحاق بن ابراہیم، عیسیٰ بن یونس، عبدالملک بن عبدالعزیز بن جریج، کثیر بن کثیر سے روایت ہے کہ انہوں نے اپنے والد سے سنا انہوں نے اپنے دادا سے سنا اور انہوں نے بیان کیا کہ میں نے رسول کریم صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم نے خانہ کعبہ کا سات مرتبہ طواف کیا پھر دو رکعت بیت اللہ کے سامنے مقام ابراہیم کے کنارہ پر ادا فرمائیں اور آپ صلی اللہ علیہ و آلہ و سلم کے اور طواف کے درمیان میں کوئی شئی حائل نہیں تھی (یعنی لوگ طواف کرتے تھے اور وہ سامنے سے گزرتے جاتے تھے )۔


سوتے ہوئے شخص کی اقتداء میں نماز ادا کرنا

عبید اللہ بن سعید، یحیی، ہشام، عائشہ صدیقہ سے روایت ہے کہ رسول کریم صلی اللہ علیہ و آلہ و سلم رات میں نماز ادا فرماتے تھے اور میں ان کے رخ کے سامنے بیت اللہ شریف کی جانب لیٹی رہا کرتی تھی۔ آپ صلی اللہ علیہ و آلہ و سلم کے بستر مبارک پر اور جس وقت آپ صلی اللہ علیہ و آلہ و سلم وتر ادا فرماتے تھے تو آپ صلی اللہ علیہ و آلہ و سلم مجھ کو نیند سے بیدار فرماتے میں وتر ادا کرتی۔

قبر کی جانب نماز ادا کرنے کی ممانعت سے متعلق

علی بن حجر، ولید، ابن جابر، بسر بن عبید اللہ، واثلہ بن الاسقع، ابو مرثد غنوی سے روایت ہے کہ رسول کریم صلی اللہ علیہ و آلہ و سلم نے ارشاد فرمایا تم لوگ نماز نہ پڑھو قبروں کی جانب اور تم لوگ قبروں پر نماز نہ پڑھو۔

تصویر والے کپڑے پر نماز نہ پڑھنے سے متعلق

محمد بن عبدالاعلی، صنعانی، خالد، شعبہ، عبدالرحمن بن قاسم، قاسم، عائشہ صدیقہ سے روایت ہے کہ میرے مکان میں ایک کپڑا تھا کہ جس میں تصاویر تھیں میں نے اس کو اٹھا کر طاق میں رکھ دیا۔ رسول کریم صلی اللہ علیہ و آلہ و سلم اس جانب نماز ادا فرماتے تھے آپ صلی اللہ علیہ و آلہ و سلم نے ارشاد فرمایا اے عائشہ صدیقہ! تم اس کپڑے کو ہٹا دو چنانچہ میں نے اس کپڑے کو اتار کر اس کے تکیے بنا لئے۔

نمازی اور امام کے درمیان سترہ کا حکم

قتیبہ، لیث، ابن عجلان، سعید مقبری، ابو سلمہ، عائشہ صدیقہ سے روایت ہے کہ رسول کریم صلی اللہ علیہ و آلہ و سلم کے پاس ایک بوریا تھا آپ صلی اللہ علیہ و آلہ و سلم دن کے وقت اس کو بچھا لیا کرتے تھے اور رات کے وقت اس کی آڑ فرماتے اور نماز ادا فرماتے۔ لوگوں کو علم ہوا تو وہ آپ صلی اللہ علیہ و آلہ و سلم کے پیچھے نماز ادا کرنے لگے اور ان کے اور آپ صلی اللہ علیہ و آلہ و سلم کے درمیان ایک بوریا تھا۔ آپ صلی اللہ علیہ و آلہ و سلم نے فرمایا کہ تم لوگ اس قدر عمل کرو کہ جس قدر تم عمل کی طاقت اور قدرت رکھتے ہو۔ اس لئے کہ خداوند قدوس ثواب اور اجر کے دینے سے نہیں تھکتا اور تم لوگ ہی تھکن محسوس کرنے لگتے ہو اور بلا شبہ خداوند قدوس کو وہ عمل بہت زیادہ پسند ہے جو ہمیشگی اور پابندی کے ساتھ انجام دیا جائے۔ اگرچہ وہ عمل کم ہی ہو۔ پھر آپ صلی اللہ علیہ و آلہ و سلم نے وہاں پر نماز ادا کرنا چھوڑ دی اور کبھی نماز نہیں پڑھی یہاں تک کہ خداوند قدوس نے آپ صلی اللہ علیہ و آلہ و سلم کو دنیا سے ہی اٹھا لیا اور آپ صلی اللہ علیہ و آلہ و سلم جس وقت کوئی کام انجام دیتے تو آپ صلی اللہ علیہ و آلہ و سلم مضبوطی سے وہ کام انجام دیتے۔

ایک کپڑے میں نماز پڑھنا

قتیبہ بن سعید، مالک، ابن شہاب، سعید بن مسیب، ابو ہریرہ سے روایت ہے کہ ایک شخص نے حضرت رسول کریم صلی اللہ علیہ و آلہ و سلم سے دریافت کیا ایک کپڑے (تہہ بند میں ) نماز ادا کرنا درست ہے یا نہیں ؟ (اگر چادر وغیرہ نہ ہو) آپ صلی اللہ علیہ و آلہ و سلم نے فرمایا کیا تم لوگوں میں ہر ایک کے پاس دو کپڑے ہیں اور نماز سب کو ادا کرنا چاہیے پھر ایک کپڑے میں بھی نماز درست ہو گی۔


٭٭ قتیبہ، مالک، ہشام بن عروہ، عمر بن ابو سلمہ سے روایت ہے کہ انہوں نے حضرت رسول کریم صلی اللہ علیہ و آلہ و سلم کو ام سلمہ کے مکان میں دیکھا آپ صلی اللہ علیہ و آلہ و سلم کو ایک کپڑا میں نماز ادا فرماتے ہوئے اور اس کے دونوں کنارے آپ صلی اللہ علیہ و آلہ و سلم کے کندھوں پر تھے۔

صرف کرتے میں نماز ادا کرنے سے متعلق

قتیبہ، عطاف، موسیٰ بن ابراہیم، سلمہ بن اکوع سے روایت ہے کہ میں نے عرض کیا یا رسول اللہ صلی اللہ علیہ و آلہ و سلم میں شکار میں جاتے وقت صرف کرتا ہی پہن لیا کرتا ہوں کیا اس طریقہ سے نماز ادا کر سکتا ہوں ؟ آپ صلی اللہ علیہ و آلہ و سلم نے فرمایا نماز ادا کر لو اور اس میں بٹن لگا لو اگرچہ ایک کانٹے کا ہو۔ (تا کہ تمہاری ستر نہ کھل سکے )

تہہ بند لنگی میں نماز ادا کرنا

عبید اللہ بن سعید، یحیی، سفیان، ابو حازم، سہل بن سعد سے روایت ہے کہ کچھ لوگ حضرت رسول کریم صلی اللہ علیہ و آلہ و سلم کہ ہمراہ نمازیں ادا فرماتے تھے تہہ بند کو باندھے ہوئے لڑکوں کی طرح سے (مطلب یہ ہے کہ جس وقت وہ لوگ سجدہ میں جاتے تھے تو پیچھے کی جانب سے ان کی ستر دکھلائی دیتی تھی) تو خواتین کو حکم ہوا تھا کہ وہ (سجدہ سے ) سر نہ اٹھاویں جس وقت تک مرد سیدھے نہ کھڑے ہوں۔


٭٭ شعیب بن یوسف، یزید بن ہارون، عاصم، عمرو بن سلمہ سے روایت ہے کہ جس وقت میری قوم حضرت رسول کریم صلی اللہ علیہ و آلہ و سلم کے پاس سے واپس آئی تو اس نے کہا کہ آپ صلی اللہ علیہ و آلہ و سلم نے فرمایا کہ تم لوگوں کی وہ شخص امامت کرے جو قرآن کریم کا زیادہ علم رکھتا ہو لوگوں نے مجھ کو بلایا (کیونکہ میں قرآن کریم کا زیادہ علم رکھتا تھا) اور رکوع اور سجدہ مجھ کو سکھلائے میں نماز کی امامت کرتا تھا اور اس وقت میرے جسم پر ایک بوسیدہ قسم کی چادر ہوتی تھی اور لوگ میرے والد سے عرض کرتے کہ تم اپنے لڑکے کے ستر کا ہم سے پردہ نہیں کرتے۔

اگر ایک کپڑے کا کچھ حصہ نمازی کے جسم پر ہو اور ایک حصہ اس کی بیوی کے جسم پر ہو؟

اسحاق بن ابراہیم، وکیع، طلحہ بن یحیی، عبید اللہ بن عبد اللہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم رات میں نماز ادا فرماتے اور میں اس وقت آپ صلی اللہ علیہ و آلہ و سلم کے نزدیک ہوتی تھی اور میں اس وقت حالت حیض میں ہوتی تھی اور ایک ہی چادر ہوا کرتی تھی جس میں چادر کا کچھ حصہ حضرت رسول کریم صلی اللہ علیہ و آلہ و سلم پر پڑا ہوا کرتا تھا۔

ایک ہی کپڑے کے اندر نماز پڑھنا جب کہ کاندھوں پر کچھ نہ ہونا

محمد بن منصور، سفیان، ابو زناد، اعرج، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تم میں سے کوئی شخص نہ نماز پڑھے ایک ہی کپڑے میں جب کہ اس کے کاندھوں پر کوئی کپڑا نہ ہو۔

ریشمی کپڑے میں نماز ادا کرنا

قتیبہ و عیسیٰ بن حماد زغبۃ، لیث، یزید بن ابو جبیب، ابو خیر، عقبہ بن عامر سے روایت ہے کہ حضرت رسول کریم صلی اللہ علیہ و آلہ و سلم کی خدمت میں ریشم سے بنی ہوئی ایک قبا بطور تحفہ کے بھیجی گئی۔ آپ صلی اللہ علیہ و آلہ و سلم نے اس کو پہن کر نماز ادا فرمائی پھر جس وقت آپ صلی اللہ علیہ و آلہ و سلم کو نماز سے فراغت ہو گئی تو آپ صلی اللہ علیہ و آلہ و سلم نے طاقت سے اس کو اتار کر پھینک دیا۔ پھر ارشاد فرمایا اہل تقویٰ کو اس کا پہن لینا مناسب نہیں ہے۔

نقشین چادر کو اوڑھ کر نماز ادا کرنا

اسحاق بن ابراہیم و قتیبہ بن سعید، زہری، عروہ بن زبیر، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم ایک چادر میں نماز ادا فرمائی کہ جس میں نقش و نگار تھے پھر نماز ادا فرما کر ارشاد فرمایا کہ مجھ کو نماز میں (خشوع و خضوع سے ) ان نقش و نگار نے باز رکھا تم لوگ اس چادر کو ابو جہیم کے پاس لے جا اور اس کے عوض اون کا ایک کمبل لے آ۔

سرخ رنگ کے کپڑے میں نماز ادا کرنا

محمد بن بشار، عبدالرحمن، سفیان، عون بن ابو جحیفۃ سے روایت ہے کہ حضرت رسول کریم صلی اللہ علیہ و آلہ و سلم سرخ رنگ کے کپڑے زیب تن فرما کر نکلے اور آپ صلی اللہ علیہ و آلہ و سلم نے ایک نیزہ سامنے گاڑ دیا اس کے بعد نماز ادا فرمائی اور اس نیزہ کے آگے سے کتا اور گدھا اور عورت بھی نکلی تھی۔

ایسے کپڑے میں نماز ادا کرنا جو کہ جسم سے لگا ہوا رہے 

عمرو بن منصور، ہشام بن عبدالملک، یحیی بن سعید، جابر بن صبح، خلاس بن عمرو، عائشہ صدیقہ سے روایت ہے کہ میں اور حضرت رسول کریم صلی اللہ علیہ و آلہ و سلم دونوں کے دونوں ایک کپڑا اوڑھ کر سو جاتے تھے اور میں اس وقت حالت حیض میں ہوتی تھی اکثر آپ صلی اللہ علیہ و آلہ و سلم کے کپڑے میں کوئی چیز لگ جاتی تو آپ صلی اللہ علیہ و آلہ و سلم اس جگہ کو دھو دیتے۔ اس سے زیادہ جگہ نہ دھوتے۔ اس کے بعد نماز ادا فرماتے پھر اگر میرے پاس آپ صلی اللہ علیہ و آلہ و سلم لیٹ جاتے اگر کچھ لگ جاتا تو اسی قدر جگہ دھوتے اس سے زیادہ نہ دھوتے۔

موزے پہن کر نماز ادا کرنے سے متعلق

محمد بن عبدالاعلی، خالد، شعبہ، سلیمان، ابراہیم، ہمام سے روایت ہے کہ میں نے حضرت جریر کو دیکھا کہ انہوں نے پیشاب کیا پھر پانی طلب فرمایا اور وضو فرمایا اور موزوں پر مسح فرمایا پھر کھڑے ہوئے اور نماز ادا فرمائی۔ کسی نے ان سے دریافت کیا کہ تم نے موزوں سے نماز ادا کی ہے ؟ انہوں نے فرمایا کہ میں نے حضرت رسول کریم صلی اللہ علیہ و آلہ و سلم اس طریقہ سے کرتے ہوئے دیکھا ہے۔

جوتا پہن کر نماز ادا کرنا

عمرو بن علی، یزید بن زریع و غسان بن مضر، ابو مسلمۃ و اسمہ، سعید بن یزید سے روایت ہے کہ میں نے حضرت انس بن مالک سے دریافت کیا کہ حضرت رسول کریم صلی اللہ علیہ و آلہ و سلم جوتہ پہن کر نماز ادا فرماتے تھے ؟ انہوں نے فرمایا جی ہاں۔


جس وقت امام نماز پڑھائے تو اپنے جوتے کس جگہ رکھے ؟

عبید اللہ بن سعید و شعیب بن یوسف، یحیی، ابن جریج، محمد بن عباد، عبداللہ بن سفیان، عبداللہ بن سائب سے روایت ہے کہ جس روز مکہ مکرمہ فتح ہوا تو حضرت رسول کریم صلی اللہ علیہ و آلہ و سلم نے نماز پڑھائی اور آپ صلی اللہ علیہ و آلہ و سلم نے اپنے جوتے بائیں جانب رکھے۔



امامت کے متعلق احادیث

امامت صاحب علم و فضل کو کرنا چاہئے 

اسحاق بن ابراہیم وہناد بن سری، حسین بن علی، زائٍدۃ، عاصم، زر، عبداللہ سے روایت ہے کہ جس وقت حضرت رسول کریم صلی اللہ علیہ و آلہ و سلم کی وفات ہو گئی تو قبیلہ انصار کے حضرات نے فرمایا کہ ہم لوگوں میں سے ایک امیر ہونا چاہیے اور ایک امیر تم لوگوں (مہاجرین) میں سے ہونا چاہیے الگ امیر ہونا چاہیے تو حضرت عمر ان کے پاس آئے اور فرمایا کیا تم لوگ اس بات سے واقف نہیں ہو کہ حضرت رسول کریم صلی اللہ علیہ و آلہ و سلم نے ابو بکر صدیق کو حکم فرمایا تھا نماز کی امامت کا اس کے بعد تم لوگوں میں سے کس شخص کا دل خوش ہو گا؟ ابو بکر کی امامت پر تو حضرات انصار نے جواب دیا کہ ہم لوگ ابو بکر کے آگے بڑھ جانے (امامت سے ) خدا کی پناہ مانگتے ہیں۔

ظالم حکمرانوں کی اقتداء میں نماز ادا کرنا

زیاد بن ایوب، اسماعیل بن علیٰۃ، ایوب، ابو العالیٰۃ سے کہ جن کا نام حضرت براء ہے روایت ہے کہ حضرت زیاد نے (جو کے حاکم تھے ) ایک دن انہوں نے نماز میں تاخیر فرما دی تو حضرت ابن صامت میرے پاس تشریف لائے میں نے ان کو کرسی دے دی وہ اس پر بیٹھ گئے پھر میں نے ان سے زیادہ کی حالت عرض کی (یعنی وہ نماز میں تاخیر فرماتے ہیں ) تو انہوں نے دانت کے نیچے انگلی رکھ لی اور میری ران پر ہاتھ مارا اور بیان کیا کہ میں نے حضرت ابو ذر سے یہی بات دریافت کی تھی جس طریقہ سے کہ تم نے مجھ سے دریافت کی۔ انہوں نے میری ران پر ہاتھ مارا اور بیان کیا کہ حضرت رسول کریم صلی اللہ علیہ و آلہ و سلم سے اس مسئلہ کو دریافت کیا تھا کہ جس طریقہ سے کہ تم نے مجھ سے دریافت کیا ہے آپ صلی اللہ علیہ و آلہ و سلم نے میری ران پر ہاتھ مارا کہ جس طریقہ سے کہ میں نے تمہاری ران پر ہاتھ مارا ہے۔ آپ صلی اللہ علیہ و آلہ و سلم نے فرمایا تم اپنی نماز وقت پر ادا کیا کرو یعنی اول وقت پر۔ پھر اگر ان کے ساتھ ہو اور نماز کھڑی ہو تو پھر تم پڑھ لو وہ نماز نفل بن جائی گی اور تم یہ بات نہ کہو کہ میں نماز سے فارغ ہو گیا میں نماز نہیں پڑھوں گا (کیونکہ کہ وہ ظالم حکمران تم کو سخت تکلیف میں مبتلا کر دیں گے )۔


٭٭ عبید اللہ بن سعید، ابو بکر بن عیاش، عاصم، زر، عبداللہ بن مسعود سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا بلاشبہ تم لوگ اس قسم کے لوگوں کو پاؤ گے جو کہ نماز کو اس کے وقت پر نہیں ادا کریں گے پھر اگر تم اس قسم کے لوگوں کو پاؤ تو تم نماز اپنے وقت پر ادا کرو اور ان کے ساتھ نماز ادا کرو نوافل کی نیت کر کے۔

امامت کا زیادہ حق دار کون؟

قتیبہ، فضیل بن عیاض، اعمش، اسماعیل بن رجاء، اوس بن ضمعج، ابو مسعود سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا لوگوں کی امامت وہ شخص کرے جو کہ سب سے زیادہ عمدہ طریقہ سے قرآن کریم کی تلاوت کرتا ہو۔ اگر وہ شخص قرآن کریم کی تلاوت میں برابر ہو تو جس شخص نے پہلے ہجرت کی تو وہ شخص امامت کرے اگر (اتفاق) سے ہجرت میں تمام کے تمام حضرات برابر ہوں تو جو شخص سنت نبوی صلی اللہ علیہ و آلہ و سلم سے زیادہ واقف ہو تو اس شخص کو امامت کرنا چاہیے اگر اس میں بھی تمام کے تمام افراد برابر ہوئے تو جس شخص کی عمر دوسرے سے زیادہ ہو تو اس شخص کو امامت کرنا چاہیے اور دوسرے کسی شخص کو نہیں کرنا چاہیے کہ وہ شخص دوسرے شخص کی امامت کی جگہ میں پہنچ کر امامت کا فریضہ انجام دے یا اس کے عہدہ کی جگہ جا کر بیٹھے لیکن اس کی اجازت (رضامندی) سے۔

جو شخص زیادہ عمر رسیدہ ہو تو اس کو امامت کرنا چاہئے 

حاجب بن سلیمان منبجی، وکیع، سفیان، خالد، ابو قلابۃ، مالک بن حویرث سے روایت ہے کہ میں حضرت رسول کریم صلی اللہ علیہ و آلہ و سلم کی خدمت میں ایک روز حاضر ہوا اور میرے ہمراہ میرا چچا زاد بھائی تھا اور کبھی اس طریقہ سے نقل کیا کہ میرا ایک ساتھی تھا کہ حضرت رسول کریم صلی اللہ علیہ و آلہ و سلم نے ارشاد فرمایا کہ جس وقت تم سفر میں نکلو تو تم لوگ اذان اور تکبیر پڑھو اور امامت تم دونوں میں سے وہ شخص کرے جو عمر میں زیادہ ہو۔


جس وقت کچھ لوگ اکھٹے ہوں تو کس شخص کو امامت کرنا چاہئے ؟

عبید اللہ بن سعید، یحیی، ہشام، قتادہ، ابو نضرۃ، ابو سعید سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ جس وقت تین شخص ایک جگہ جمع ہوں تو ان میں سے ایک شخص کو امام بن جانا چاہیے اور سب سے زیادہ حقدار امامت کرنے کا وہ شخص ہے جو کہ قرآن کریم کا زیادہ علم رکھتا ہو یا عمدہ آواز سے تلاوت قرآن کرتا ہو۔

جس وقت آدمی اکٹھے ہوں اور ان میں وہ شخص بھی شامل ہو جو کہ تمام کا حکمران ہو

ابراہیم بن محمد تیمی، یحیی بن سعید، شعبہ، اسماعیل بن رجاء، اوس بن ضمعج، ابو مسعود سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ تم میں سے کوئی شخص دوسرے کے اقتداء میں امامت نہ کرے اور نہ بیٹھو اس کی عزت کی جگہ پر لیکن اس کی رضا مندی سے۔

جس وقت رعایا میں سے کوئی شخص امامت کرتا ہو اسی دوران حاکم وقت آ جائے تو وہ امام پیچھے چلا جائے 

قتیبہ، یعقوب، ابن عبدالرحمن، ابو حازم، سہل بن سعد سے روایت ہے کہ رسول کریم صلی اللہ علیہ و آلہ و سلم کو اس بات کا علم ہوا کہ قبیلہ عمرو بن عوف کی باہمی جنگ ہوئی تو آپ صلی اللہ علیہ و آلہ و سلم ان میں مصالحت کرانے کے واسطے تشریف لے گئے اور چند حضرات آپ صلی اللہ علیہ و آلہ و سلم کہ ہمراہ تھے اور رسول کریم صلی اللہ علیہ و آلہ و سلم اس جگہ وہاں پر روک لئے گئے (تاخیر ہو گئی) اور نماز ظہر کا وقت ہو گیا تو حضرت بلال حضرت ابو بکر کے پاس پہنچے اور فرمایا اے ابو بکر رسول کریم صلی اللہ علیہ و آلہ و سلم کو تاخیر ہو گئی ہے اور نماز کا وقت ہو گیا ہے تم نماز کی امامت کر سکتے ہو۔ حضرت ابو بکر نے فرمایا جی ہاں اگر تم چاہو۔ بلال نے تکبیر پڑھی اور حضرت ابو بکر آگے بڑھے لوگوں نے تکبیر پڑھی اس دوران رسول کریم صلی اللہ علیہ و آلہ و سلم تشریف لائے صفوں کے اندر کھڑے ہوئے اور آپ صلی اللہ علیہ و آلہ و سلم نے ارادہ فرمایا کہ نماز میں شرکت فرما لیں اس دوران لوگوں نے دستک دینا شروع کر دیا لیکن ابو بکر بحالت نماز کسی کی جانب خیال نہیں فرماتے تھے پس جس وقت لوگوں نے بہت زیادہ دستک دیں تو انہوں نے دیکھا تو ان کو علم ہوا کہ رسول کریم صلی اللہ علیہ و آلہ و سلم تشریف لا رہے ہیں آپ صلی اللہ علیہ و آلہ و سلم نے ان کی جانب اشارہ فرمایا کہ نماز کی امامت فرمائیں اس وقت ابو بکر نے اپنے دونوں ہاتھ اٹھائے اور خداوند قدوس کا شکر ادا کیا اس پر کہ حضرت رسول کریم صلی اللہ علیہ و آلہ و سلم نے ان کو امام کے قابل خیال فرمایا تو وہ پیچھے چلے آئے یہاں تک کہ صف میں شرکت فرما لی اور حضرت صلی اللہ علیہ و آلہ و سلم آگے بڑھ گئے آپ صلی اللہ علیہ و آلہ و سلم نے نماز کی امامت کرائی اور جس وقت نماز سے فراغت فرمائی تو لوگوں کی جانب خطاب فرمایا اور ارشاد فرمایا کہ اے لوگو! تم لوگوں کی یہ حالت ہے جس وقت تم لوگوں کو کسی قسم کا کوئی حادثہ پیش آ جاتا ہے بحالت نماز تو تم لوگ دستک دینے لگ جاتے ہو دراصل دستک دینا تو خواتین کے واسطے ہے اب جس وقت کوئی شخص کی آواز سنے گا تو وہ اس جانب خیال کرے گا پھر حضرت ابو بکر صدیق نے ارشاد فرمایا کہ تم نے کس وجہ سے نماز نہیں ادا کی میں نے جس وقت تمہاری جانب اشارہ کیا تھا تو انہوں نے فرمایا کہ ابو قحافہ کے صاحبزادے کے شایان شان نہیں تھا کہ رسول کریم صلی اللہ علیہ و آلہ و سلم کی موجودگی میں امامت کریں۔

اگر امام اپنی رعایا میں سے کسی کی اقتداء میں نماز ادا کرے ؟

علی بن حجر، اسماعیل، حمید، انس سے روایت ہے کہ حضرت رسول کریم صلی اللہ علیہ و آلہ و سلم نے لوگوں کہ ہمراہ آخری نماز ایک کپڑے میں لپٹ کر حضرت ابو بکر صدیق کی اقتداء میں ادا فرمائی۔


٭٭ محمد بن مثنی، بکر بن عیسیٰ صاحب بصری، شعبہ، نعیم بن ابو ہند، ابو وائل، مسروق، عائشہ صدیقہ سے روایت ہے کہ حضرت ابو بکر صدیق نے نماز کی امامت فرمائی اور حضرت صلی اللہ علیہ و آلہ و سلم صف میں تھے۔

جو شخص کسی قوم سے ملنے جائے تو ان کی اجازت کے بغیر ان کو امامت نہ کرے 

سوید بن نضر، عبد اللہ، ابان بن یزید، بذیل بن میسرۃ، ابو عطیٰۃ، مالک بن الحویرث سے روایت ہے کہ میں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے جس وقت تم لوگوں میں سے کوئی شخص کسی قوم سے ملاقات کے واسطے جائے تو (ان کی اجازت کے بغیر) نماز نہ پڑھے۔

نا بینا شخص کی امامت

ہارون بن عبد اللہ، معن، مالک، حارث بن مسکین، ابن قاسم، مالک، ابن شہاب، محمود بن ربیع سے روایت ہے کہ حضرت عتبان بن مالک اپنی قوم کی امامت فرمایا کرتے تھے اور وہ نابینا تھے انہوں نے حضرت رسول کریم صلی اللہ علیہ و آلہ و سلم سے عرض کیا کہ یا رسول اللہ صلی اللہ علیہ و آلہ و سلم کبھی کبھی اندھیرا چھا جاتا ہے اور بارش ہوتی ہے اور نالے بھی چلتے ہیں۔ میں ایک نابینا شخص ہوں تو آپ صلی اللہ علیہ و آلہ و سلم میرے مکان میں کسی جگہ نماز پڑھ لیں میں اسی جگہ نماز ادا کر لیا کروں گا۔ یہ بات سن کر حضرت رسول کریم صلی اللہ علیہ و آلہ و سلم مکان کے اندر تشریف لائے اور ارشاد فرمایا کہ تم لوگ کس جگہ کے بارے میں خواہش کرتے ہو کہ میں اس جگہ پر نماز ادا کروں ؟ انہوں نے مکان کے اندر ایک جگہ کی نشاندہی فرمائی چنانچہ آپ صلی اللہ علیہ و آلہ و سلم نے اس جگہ پر نماز ادا فرمائی۔

نا بالغ لڑکا امامت کر سکتا ہے یا نہیں ؟

موسی بن عبدالرحمن مسروقی، حسین بن علی، زائٍدۃ، سفیان، ایوب عمرو بن سلمہ سے روایت ہے کہ ہم لوگوں کے پاس سواری کرنے والے لوگ گزرا کرتے تھے ہم لوگ ان لوگوں سے قرآن کریم کی تلاوت حاصل کیا کرتے تھے تو میرے والد ماجد خدمت نبوی صلی اللہ علیہ و آلہ و سلم میں حاضر ہوئے آپ صلی اللہ علیہ و آلہ و سلم نے ارشاد فرمایا تم لوگوں کی وہ شخص امامت کرے جو کہ قرآن کریم کا زیادہ علم رکھتا ہو۔ جس وقت میرے والد واپس آئے تو انہوں نے یہ بیان فرمایا کہ رسول کریم صلی اللہ علیہ و آلہ و سلم نے ارشاد فرمایا ہے کہ وہ شخص امامت کرے جو قرآن کریم کا زیادہ علم رکھتا ہو پھر لوگوں نے دیکھا تو سب سے زیادہ مجھ کو قرآن کریم یاد نکلا۔ میں ان حضرات کی امامت کرتا رہا اس وقت میری عمر ساٹھ سال کی تھی۔

جس وقت امام نماز پڑھانے کے واسطے باہر کی جانب نکلے تو اس وقت لوگ کھڑے ہوں 

علی بن حجر، ہیثم، ہشام بن ابو عبداللہ و حجاج بن ابو عثمان، یحیی بن ابو کثیر، عبداللہ بن ابو قتادہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ جس وقت نماز کی تکبیر شروع ہو تو تم لوگ اس وقت تک نہ کھڑے ہوں کہ جس وقت تک تم لوگ مجھ کو نہ دیکھ لو۔

اگر تکبیر پوری ہونے کے بعد امام کو کوئی کام پیش آ جائے ؟

زیاد بن ایوب، اسماعیل، عبدالعزیز، انس سے روایت ہے کہ حضرت رسول کریم صلی اللہ علیہ و آلہ و سلم کے سامنے نماز کے واسطے تکبیر پڑھی گئی آپ صلی اللہ علیہ و آلہ و سلم ایک شخص سے کان میں گفتگو فرما رہے تھے۔ اس کے بعد آپ صلی اللہ علیہ و آلہ و سلم نماز پڑھنے کے واسطے کھڑے نہیں ہوئے حتی کہ بعض حضرات کو نیند آ گئی۔


جس وقت امام نماز کی امامت کیلئے اپنی جگہ کھڑا ہو جائے پھر اس کو علم ہو کہ اس کا وضو نہیں ہے 

عمرو بن عثمان بن سعید بن کثیر، محمد بن حرب، زبیدی، زہری و الولید، اوزاعی، زہری، ابو سلمہ، ابو ہریرہ سے روایت ہے کہ نماز کی تکبیر ہوئی لوگوں نے صفیں بنائیں حضرت رسول کریم صلی اللہ علیہ و آلہ و سلم باہر نکلے جس وقت آپ صلی اللہ علیہ و آلہ و سلم اپنی جگہ کھڑے ہوئے اس وقت آپ صلی اللہ علیہ و آلہ و سلم کو یاد آیا کہ میں نے غسل نہیں کیا ہے آپ صلی اللہ علیہ و آلہ و سلم نے لوگوں سے فرمایا کہ تم لوگ اسی جگہ ٹھہر جا اس کے بعد آپ صلی اللہ علیہ و آلہ و سلم اپنے مکان میں تشریف لے گئے اور باہر نکل آئے اور آپ صلی اللہ علیہ و آلہ و سلم کے سر مبارک سے پانی ٹپک رہا تھا تو آپ صلی اللہ علیہ و آلہ و سلم نے غسل فرمایا جس وقت ہم لوگ صفیں بنا کر کھڑے ہوئے تھے۔

جس وقت امام کسی جگہ جانے لگے تو کسی کو خلیفہ مقرر کر جانا چاہئے 

احمد بن عبٍدۃ، حماد بن زید، ابو حازم، سہل بن سعد سے روایت ہے کہ قبیلہ بنو عمرو بن عوف میں جنگ ہو گئی یہ خبر رسول کریم صلی اللہ علیہ و آلہ و سلم تک پہنچ گئی آپ نماز ظہر ادا فرما کر ان لوگوں کے پاس تشریف لے گئے اور بلال سے فرمایا اے بلال! جس وقت نماز عصر کا وقت شروع ہو اور میں وہاں پر نہ پہنچوں تو تم ابو بکر سے عرض کرنا کہ وہ نماز کی امامت فرمائیں پس جس وقت نماز عصر کا وقت ہو گیا۔ بلال نے اذان دی پھر تکبیر پڑھی اور حضرت ابو بکر سے کہا کہ تم نماز کی امامت کے واسطے آگے بڑھو چنانچہ ابو بکر آگے کی طرف بڑھ گئے اور نماز کا آغاز فرما دیا جس وقت نماز کی ابتداء فرما چکے تو حضرت رسول کریم صلی اللہ علیہ و آلہ و سلم تشریف لائے اور لوگوں سے آگے بڑھ کر ابو بکر کی اقتداء میں نماز کی نیت باندھ لی تو لوگوں نے دستک دینا شروع کر دی حضرت ابو بکر کا یہ اصول تھا کہ جس وقت وہ نماز کی حالت میں ہوتے تھے تو وہ کسی کی جانب توجہ نہیں فرماتے تھے مگر جس وقت انہوں نے دیکھا تو رسول کریم صلی اللہ علیہ و آلہ و سلم نے اپنے ہاتھ سے اشارہ فرمایا کہ اپنی جگہ رہو اور نماز کی امامت کرو تو حضرت ابو بکر نے خداوند قدوس کا شکر ادا کیا۔ رسول کریم صلی اللہ علیہ و آلہ و سلم کے یہ فرمانے پر کہ تم نماز پڑھا پھر فوراً وہ پیچھے آ گئے۔ جس وقت رسول کریم صلی اللہ علیہ و آلہ و سلم نے دیکھا تو آپ صلی اللہ علیہ و آلہ و سلم آگے بڑھ گئے اور نماز کی امامت فرمائی اس کے بعد نماز سے فراغت کے بعد فرمایا اے ابو بکر جس وقت میں نے تمہاری جانب اشارہ کیا تھا تو تم اپنی جگہ پر نماز کس وجہ سے نہیں پڑھاتے رہے۔ ابو بکر نے فرمایا ابو قحافہ کے لڑکے کی (یعنی میری) یہ مجال ہے کہ رسول کریم صلی اللہ علیہ و آلہ و سلم کی امامت کرے پھر آپ صلی اللہ علیہ و آلہ و سلم نے لوگوں سے فرمایا کہ جس وقت تم لوگوں کو نماز کی حالت میں کسی قسم کا کوئی حادثہ پیش آ جائے تو مردوں کو چاہیے کہ کہہ لیا کریں اور خواتین کو چاہیے کہ وہ دستک دیا کریں۔

امام کی اتباع کا حکم

ہناد بن سری، ابن عیینہ، زہری، انس سے روایت ہے کہ رسول کریم صلی اللہ علیہ و آلہ و سلم دائیں کروٹ پر ایک مرتبہ گھوڑے سے گر گئے تو صحابہ کرام آپ صلی اللہ علیہ و آلہ و سلم کی مزاج پرسی کے لئے تشریف لے گئے اور نماز کا وقت ہو گیا جس وقت آپ صلی اللہ علیہ و آلہ و سلم نے نماز سے فراغت فرما لی تو ارشاد فرمایا امام اسی واسطے ہوتا ہے کہ اس کی تابعداری کی جائے اور جس وقت وہ رکوع کرے تو تم لوگ بھی رکوع کرو اور جس وقت وہ سجدہ میں جائے تو تم بھی سجدہ میں جاؤ اور جس وقت وہ سَمِعَ اللَّہُ لِمَنْ حَمِدَہُ کہے تو تم رَبَّنَا لَکَ الْحَمْدُ پڑھو۔

اس شخص کی پیروی کرنا جو امام کی اتباع کر رہا ہو

سوید بن نصر، عبداللہ بن مبارک، جعفر بن حیان، ابو نضرۃ، ابو سعید خدری سے روایت ہے کہ حضرت رسول کریم صلی اللہ علیہ و آلہ و سلم نے اپنے صحابہ کرام کی جانب دیکھا کہ وہ حضرات نماز میں پیچھے کی طرف کھڑے ہوتے ہیں (پہلی صف میں نہیں کھڑے ہوتے )۔ آپ صلی اللہ علیہ و آلہ و سلم نے فرمایا تم لوگ آگے کی طرف بڑھو اور میری فرمانبرداری کرو اور تمہارے بعد جو حضرات ہیں وہ تمہاری اتباع کریں اور بعض لوگ اس قسم کے ہیں جو کہ نماز میں تم لوگوں سے پیچھے رہا کریں گے یہاں تک کہ خدا تعالیٰ بھی ان کو پیچھے ڈال دے گا۔


٭٭ سوید بن نصر، عبداللہ جریری، ابو نضرہ سے بھی حدیث سابق کی مثل روایت منقول ہے 


٭٭ محمود بن غیلان، ابو داؤد، شعبہ، موسیٰ بن ابو عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم نے حضرت ابو بکر صدیق کو نماز کی امامت فرمانے کا حکم فرمایا تو حضرت رسول کریم صلی اللہ علیہ و آلہ و سلم حضرت ابو بکر صدیق کے سامنے تھے اور آپ صلی اللہ علیہ و آلہ و سلم بیٹھ کر نماز امامت فرما رہے تھے اور حضرت ابو بکر صدیق لوگوں کو نماز پڑھا رہے تھے اور تمام حضرات حضرت ابو بکر صدیق کی اقتداء میں نماز ادا فرما رہے تھے۔


٭٭ عبید اللہ بن فضالۃ بن ابراہیم، یحیی یعنی ابن یحیی، حمید بن عبدالرحمن بن حمیدرواسی، ابو زبیر، جابر سے روایت ہے کہ حضرت رسول کریم صلی اللہ علیہ و آلہ و سلم نے نماز ظہر کی امامت فرمائی اور آپ صلی اللہ علیہ و آلہ و سلم کے پیچھے حضرت ابو بکر صدیق تھے جس وقت حضرت رسول کریم صلی اللہ علیہ و آلہ و سلم تکبیر پڑھتے ہم لوگوں کو سنانے کے واسطے (تو ہم لوگ حضرت ابو بکر کی اتباع کرتے ) اور حضرت ابو بکر صدیق حضرت رسول کریم صلی اللہ علیہ و آلہ و سلم کی اتباع کرتے۔

جس وقت تین آدمی موجود ہوں تو مقتدی اور امام کس طرف کھڑے ہوں ؟

محمد بن عبیدالکوفی، محمد بن فضیل، ہارون بن عنترۃ، عبدالرحمن بن اسود، اسود، علقمہ سے روایت ہے کہ ہم لوگ حضرت عبداللہ بن مسعود کی خدمت میں دوپہر کے وقت پہنچے۔ انہوں نے فرمایا کہ وہ دور نزدیک ہے جس وقت مالدار لوگ نماز کے وقت دوسرے کاموں میں مشغول رہیں گے تو تم لوگ اپنے وقت پر نماز ادا کرنا پھر حضرت عبداللہ بن مسعود کھڑے ہو گئے اور حضرت علقمہ اور حضرت اسود کے درمیان میں کھڑے ہو کر نماز ادا فرمائی اس کے بعد فرمایا میں نے جناب رسول کریم صلی اللہ علیہ و آلہ و سلم کو اسی طریقہ سے عمل فرماتے ہوئے دیکھا ہے۔


٭٭ عبٍدۃ بن عبد اللہ، زید بن حباب، افلح بن سعید، بریٍدۃ بن سفیان بن فروٰۃ اسلمی، غلام، مسعود سے روایت ہے کہ میرے سامنے سے حضرت رسول کریم صلی اللہ علیہ و آلہ و سلم اور ابو بکر رضی اللہ عنہ گزرے۔ ابو بکر نے مجھ سے فرمایا تم اپنے آقا ابو تمیم کی خدمت میں جاؤ اور ان سے عرض کرو کہ ہم کو ایک اونٹ سواری کے واسطے دے دو سامان سفر بھی دے دو اور راستہ کی رہبری کرنے کے واسطے ایک شخص بھی دے دو جو کہ ہم کو مدینہ منورہ کا راستہ بتلا دے چنانچہ میں اپنے آقا کی خدمت میں حاضر ہوا اور ان سے کہا انہوں نے میرے ساتھ ایک اونٹ اور دودھ کی ایک مشک بھیجی پھر میں ان کو لے کر خفیہ راستوں سے روانہ ہو گیا (تا کہ مشرکین کو میری سرگرمی کا علم نہ ہو سکے ) اور ابو بکر صدیق رضی اللہ عنہ آپ صلی اللہ علیہ و آلہ و سلم کی دائیں جانب کھڑے ہوئے اور اس زمانہ میں میں مذہب اسلام سے واقف ہو گیا تھا اور میں آپ صلی اللہ علیہ و آلہ و سلم کے ساتھ اس وجہ سے بھی حاضر ہوا اور دونوں کے درمیان میں کھڑا ہو گیا رسول کریم صلی اللہ علیہ و آلہ و سلم نے ابو بکر صدیق رضی اللہ عنہ کے سینہ پر ہاتھ مارا اور وہ پیچھے چلے اور اس کے بعد ہم دونوں آپ صلی اللہ علیہ و آلہ و سلم کے پیچھے کھڑے ہو گئے۔

اگر تین اشخاص اور ایک عورت ہو تو کس طرح کھڑے ہوں ؟

قتیبہ بن سعید، مالک، اسحاق بن عبداللہ بن ابو طلحہ، انس بن مالک سے روایت ہے کہ ان کی دادی محترمہ حضرت ملیکہ نے حضرت رسول کریم صلی اللہ علیہ و آلہ و سلم کو کھانا تناول فرمانے کے واسطے دعوت دی جو کھانا انہوں نے تیار فرمایا تھا وہ کھانا کھانے کے واسطے آپ صلی اللہ علیہ و آلہ و سلم کو بلایا۔ تو حضرت رسول کریم صلی اللہ علیہ و آلہ و سلم نے کھانا تناول فرمایا پھر فرمایا تم کھڑے ہو جاؤ میں تم کو نماز پڑھاؤں۔ حضرت انس نے فرمایا کہ میں اٹھا اور ایک بوریا جو کہ زمین پر بچھاتے بچھاتے سیاہ ہو چکا تھا اس کو میں نے پانی سے دھویا۔ حضرت رسول کریم صلی اللہ علیہ و آلہ و سلم کھڑے ہو گئے اور میں اور ایک یتیم آپ صلی اللہ علیہ و آلہ و سلم کے پیچھے تھے اور وہ بوڑھی خاتون بھی پیچھے تھی آپ صلی اللہ علیہ و آلہ و سلم نے دو رکعت ادا فرمائی اور سلام پھیرا۔

جس وقت دو مرد اور دو خواتین ہوں تو کس طریقہ سے صف بنائی جائے ؟

سوید بن نصر، عبداللہ بن مبارک، سلیمان بن مغیرۃ، ثابت، انس بن مالک سے روایت ہے کہ رسول کریم صلی اللہ علیہ و آلہ و سلم ایک روز ہمارے مکان پر تشریف لائے تو اس وقت کوئی شخص وہاں موجود نہ تھا لیکن میں اور میری والدہ ایک یتیم لڑکا اور ام حرام میری خالہ موجود تھیں۔ آپ صلی اللہ علیہ و آلہ و سلم نے فرمایا کھڑے ہو جاؤ میں تمہارے ساتھ نماز ادا کروں گا۔ اس وقت نماز کا وقت نہ تھا۔ پھر آپ صلی اللہ علیہ و آلہ و سلم نے نماز پڑھائی (تبرک کے واسطے )۔


٭٭ محمد بن بشار، محمد، شعبہ، عبداللہ بن مختار، موسیٰ بن انس، انس سے روایت ہے کہ وہ اور حضرت رسول کریم صلی اللہ علیہ و آلہ و سلم موجود تھے اور ان کی والدہ محترمہ اور خالہ صاحبہ موجود تھیں تو آپ صلی اللہ علیہ و آلہ و سلم نے حضرت انس کو دائیں جانب کھڑا کیا اور والدہ صاحبہ اور خالہ کو اپنے پیچھے کھڑا کیا۔

جس وقت ایک لڑکا اور ایک خاتون موجود ہو تو امام کو کس جگہ کھڑا ہونا چاہئے ؟

محمد بن اسماعیل بن ابراہیم، حجاج، ابن جریج، زیاد، قزعۃ، عبداللہ ابن عباس سے روایت ہے کہ میں نے ایک روز حضرت رسول کریم صلی اللہ علیہ و آلہ و سلم کے برابر میں نماز ادا کی اور حضرت عائشہ صدیقہ ہمارے پیچھے کھڑی تھیں تو آپ صلی اللہ علیہ و آلہ و سلم نے نماز ادا فرمائی میں بھی آپ صلی اللہ علیہ و آلہ و سلم کے برابر میں تھا اور میں آپ صلی اللہ علیہ و آلہ و سلم کے ساتھ نماز ادا کرتا جاتا تھا۔


٭٭ عمرو بن علی، یحیی، شعبہ، عبداللہ بن مختار، موسیٰ بن انس، انس سے روایت ہے کہ حضرت رسول کریم صلی اللہ علیہ و آلہ و سلم نے میرے ساتھ نماز ادا فرمائی اور ہمارے مکان کی ایک خاتون بھی موجود تھی آپ صلی اللہ علیہ و آلہ و سلم نے نماز پڑھاتے وقت مجھ کو دائیں جانب کھڑا فرمایا اور خاتون کو اپنے پیچھے کی جانب کھڑا فرمایا۔


٭٭ یعقوب بن ابراہیم، ابن علیٰۃ، ایوب، عبداللہ بن سعید بن جبیر، عبداللہ ابن عباس سے روایت ہے کہ میں رات میں حضرت میمونہ کے گھر پر رہا جو کہ حضرت رسول کریم صلی اللہ علیہ و آلہ و سلم کی زوجہ مطہرہ تھیں رات میں حضرت رسول کریم صلی اللہ علیہ و آلہ و سلم نماز پڑھنے کے واسطے بیدار ہوئے میں بھی ساتھ میں اٹھ گیا اور میں آپ صلی اللہ علیہ و آلہ و سلم کے بائیں جانب کھڑا ہوا آپ صلی اللہ علیہ و آلہ و سلم نے میرا سر پکڑ کر مجھ کو دائیں جانب کھڑا کر لیا۔

امام کے قریب کن لوگ کھڑے ہوں اور ان کے قریب کون ہوں ؟

ہناد بن سری، ابو معاویہ، اعمش، عمارۃ بن عمیر، ابو معمر، ابو مسعود سے روایت ہے کہ رسول کریم صلی اللہ علیہ و آلہ و سلم ہم لوگوں کے مونڈھوں پر ہاتھ پھیرتے تھے بحالت نماز اور آپ صلی اللہ علیہ و آلہ و سلم فرماتے تھے کہ تم لوگ آگے پیچھے کی جانب نہ کھڑے ہوں ورنہ تم لوگوں کے قلوب میں اختلاف پیدا ہو جائے گا اور میرے قریب (پہلی صف میں ) وہ حضرات رہیں گے جو کہ عقل مند ہیں (سمجھ بوجھ والے اہل علم اور معمر لوگ) پھر وہ لوگ رہیں گے جو کہ ان سے نزدیک ہیں۔ اس کے بعد وہ لوگ جو ان سے نزدیک ہیں۔ ابو مسعود نے کہا آج کے دن تم لوگوں میں اختلاف پیدا ہو گیا ہے۔


٭٭ محمد بن عمر بن علی بن مقدم، یوسف بن یعقوب، تیمی ابو مجلز، قیس بن عباد سے روایت ہے کہ میں مسجد کے اندر پہلی صف میں تھا کہ اس دوران ایک آدمی نے مجھ کو پیچھے کی جانب پکڑ لیا اور پکڑ کر پنی طرف کھینچ لیا اور خود وہ شخص میری جگہ کھڑا ہو گیا تو خدا کی قسم مجھ کو نماز میں (غصہ کی وجہ سے ) ہونے کا دھیان اور احساس ہی نہیں رہا۔ جس وقت میں نماز سے فارغ ہو گیا تو پتہ چلا کہ وہ شخص حضرت ابی بن کعب ہیں انہوں نے بیان کیا اے نوجوان شخص!خداوند قدوس تم کو رنج و غم میں مبتلا نہ کرے۔ یہ رسول کریم صلی اللہ علیہ و آلہ و سلم کی وصیت ہے کہ ہم لوگ آپ صلی اللہ علیہ و آلہ و سلم کے نزدیک رہیں اس کے بعد خانہ کعبہ کی جانب چہرہ انور کر کے ارشاد فرمایا کہ خانہ کعبہ کے پروردگار کی قسم اہل عقد یعنی حکمران لوگ جس وقت نماز کا اہتمام کرتے اور لوگ نماز کی صفوں کا دھیان رکھتے تھے وہ لوگ وفات کر گئے۔ تین مرتبہ اسی طرح ارشاد فرمانے کے بعد آپ صلی اللہ علیہ و آلہ و سلم نے فرمایا خدا کی قسم مجھ کو اس کا افسوس نہیں ہے افسوس تو ان لوگوں پر ہے کہ جنہوں نے دوسروں کو گمراہ کیا۔ میں نے دریافت کیا کہ اے ابو یعقوب! اہل عقد سے کیا مراد ہے ؟ تو انہوں نے جواب دیا کہ حاکم اور مال دار لوگ۔

امام کے نکلنے سے پہلے صفیں سیدھی کر لینا

محمد بن سلمہ، ابن وہب، یونس، ابن شہاب، ابو سلمہ بن عبدالرحمن، ابو ہریرہ، فرماتے ہیں کہ ایک مرتبہ تکبیر پڑھی گئی اور آنحضرت صلی اللہ علیہ و آلہ و سلم کے تشریف لانے سے قبل ہی صفوں کو ٹھیک کر لیا گیا پھر آپ صلی اللہ علیہ و آلہ و سلم تشریف لائے اپنے مصلی پر کھڑے ہو کر تکبیر پڑھنے ہی والے تھے کہ آپ صلی اللہ علیہ و آلہ و سلم نے رخ موڑا اور فرمایا تم لوگ اپنی اپنی جگہ کھڑے رہو ہم لوگ کھڑے کھڑے آپ صلی اللہ علیہ و آلہ و سلم کے منتظر رہے کہ آپ صلی اللہ علیہ و آلہ و سلم غسل فرما کر نکلے آپ صلی اللہ علیہ و آلہ و سلم کے بالوں سے پانی ٹپک رہا تھا۔ پھر آپ صلی اللہ علیہ و آلہ و سلم نے تکبیر پڑھی اور نماز ادا فرمائی۔

امام کس طریقہ سے صفوں کو درست کرے 

قتیبہ بن سعید، ابو احوص، سماک، نعمان بن بشیر سے روایت ہے کہ حضرت رسول کریم صلی اللہ علیہ و آلہ و سلم صفوں کے درمیان ایک جانب سے دوسری جانب جایا کرتے تھے اور آپ صلی اللہ علیہ و آلہ و سلم ہم لوگوں کے مونڈھوں اور سینوں پر ہاتھ پھیرا کرتے تھے آپ صلی اللہ علیہ و آلہ و سلم فرمایا کرتے تھے کہ تم لوگ بالکل اختلاف نہ کرو ورنہ تم لوگوں کے قلوب میں اختلاف پیدا ہو جائے گا اور آپ صلی اللہ علیہ و آلہ و سلم فرمایا کرتے تھے کہ خداوند قدوس اپنی رحمت نازل فرماتا ہے اور فرشتے دعا فرماتے ہیں آگے والی صف والوں کی واسطے۔


٭٭ قتیبہ بن سعید، ابو احوص، منصور، طلحہ بن مصرف، عبدالرحمن بن عوسجۃ، براء بن عازب سے روایت ہے کہ حضرت رسول کریم صلی اللہ علیہ و آلہ و سلم نماز کی صفوں کے درمیان ادھر ادھر تشریف لے جاتے اور ہمارے مونڈھوں اور سینوں پر ہاتھ پھیرتے تھے اور ارشاد فرماتے تم لوگ اختلاف نہ کرو ورنہ تم لوگوں میں اختلاف پیدا ہو جائے گا اور آپ صلی اللہ علیہ و آلہ و سلم فرماتے تھے کہ خداوند قدوس اپنی رحمت نازل فرماتا ہے اور فرشتے آگے کی صف والے نمازیوں کے لئے دعا مانگتے ہیں۔

جس وقت امام آگے کی جانب بڑھے تو صف کو برابر کرنے کے واسطے کیا کہنا چاہئے ؟

بشر بن خالد عسکری، غندر، شعبہ، سلیمان، عمارۃ بن عمیر، ابو معمر، ابو مسعود سے روایت ہے کہ حضرت رسول کریم صلی اللہ علیہ و آلہ و سلم ہم لوگوں کے مونڈھوں پر اور سینوں پر ہاتھ پھیرا کرتے تھے اور آپ صلی اللہ علیہ و آلہ و سلم حکم فرمایا کرتے تھے کہ تم لوگ برابر ہو جاؤ اور آگے پیچھے نہ ہو ورنہ تم لوگوں کے قلوب میں اختلاف پیدا ہو جائے گا اور میرے سے وہ لوگ قریب رہیں جو کہ سمجھ بوجھ والے حضرات ہیں پھر وہ لوگ نزدیک رہیں جو کہ اس سے نزدیک ہیں پھر وہ لوگ جو کہ ان سے نزدیک ہیں۔


امام کتنی بار یہ کہے کہ تم لوگ برابر ہو جاؤ؟

ابوبکر بن نافع، بہزبن اسد، حماد بن سلمہ، ثابت، انس سے روایت ہے کہ حضرت رسول کریم صلی اللہ علیہ و آلہ و سلم ارشاد فرمایا کرتے تھے تم لوگ برابر ہو جاؤ تم لوگ برابر ہو جاؤ تم لوگ برابر ہو جاؤ۔ خدا کی قسم جس کے قبضہ میں میری جان ہے میں تم لوگوں کو اس طریقہ سے دیکھتا ہوں پیچھے کی جانب سے کہ جس طریقہ سے کہ میں تم کو آگے کی جانب سے دیکھتا ہوں۔

امام لوگوں کو صفیں درست کر نے کی توجہ دلائے اور لوگوں کو ملا کر کھڑے ہونے کی ہدایت کرے 

علی بن حجر، اسماعیل، حمید، انس سے روایت ہے کہ حضرت رسول کریم صلی اللہ علیہ و آلہ و سلم جس وقت نماز پڑھنے کیلئے کھڑے ہوتے تو ہم لوگوں کی جانب تکبیر تحریمہ سے قبل متوجہ ہوتے پھر ارشاد فرمایا کہ تم لوگ اپنی صفیں برابر کرو (اور تم لوگ مل کر کھڑے ہو جاؤ) اس لئے کہ میں تم لوگوں کو پیچھے کی جانب دیکھتا ہوں۔


٭٭ محمد بن عبداللہ بن مبارک مخرمی، ابو ہشام، ابان، قتادہ، انس سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تم لوگ صفوں کو ملا ہوا رکھا کرو اور تم لوگ صفیں قریب (قریب) کھڑی کرو اور درمیان میں اس قدر فاصلہ نہ رکھو دوسری صف کھڑی ہو جائے خدا کی قسم جس کے قبضہ میں میری جان ہے کہ میں شیطان کو دیکھتا ہوں کہ وہ صفوں کے درمیان داخل ہو جاتا (اور ایسا لگتا ہے کہ) گویا کہ وہ کالے رنگ کا بکری کا بچہ ہے۔


٭٭ قتیبہ، فضیل بن عیاض، اعمش، مسیب بن رافع، تیمیم بن طرفۃ، جابر بن سمرۃ سے روایت ہے کہ حضرت رسول کریم صلی اللہ علیہ و آلہ و سلم ہم لوگوں کے پاس تشریف لائے اور ارشاد فرمایا کہ تم لوگ فرشتوں کی طرح سے خداوند قدوس کے سامنے صف نہیں باندھتے ہو۔ لوگوں نے عرض کیا کہ یا رسول اللہ صلی اللہ علیہ و آلہ و سلم فرشتے کس طریقہ سے اپنے پروردگار کے سامنے صف باندھتے ہیں ؟ آپ صلی اللہ علیہ و آلہ و سلم نے فرمایا کہ وہ مکمل کرتے ہیں پہلی صف کو (یعنی آگے والی صف کو) پھر جس وقت وہ صف پوری ہو جاتی ہے تو پھر وہ دوسری صف بناتے ہیں اور صف کے اندر مل کر کھڑا ہوتے ہیں۔

پہلی صف کی دوسری صف پر فضیلت

یحیی بن عثمان حمصی، بقیٰۃ، بحیر بن سعد، خالد بن معدان، جبیر بن نفیر، عرباض بن ساریہ سے روایت ہے کہ حضرت رسول کریم صلی اللہ علیہ و آلہ و سلم پہلی صف کے واسطے تین مرتبہ دعا مانگا کرتے تھے اور آپ صلی اللہ علیہ و آلہ و سلم دوسری صف کے واسطے ایک مرتبہ دعا مانگتے۔

پیچھے والی صف سے متعلق

اسمعیل بن مسعود، خالد، سعید، قتادہ، انس سے روایت ہے کہ رسول کریم صلی اللہ علیہ و آلہ و سلم نے ارشاد فرمایا تم لوگ پہلی صف کو مکمل کرو پھر اس کے بعد والی صف کو مکمل کرو اگر (اتفاق سے ) کچھ کمی باقی رہ جائے تو تم پیچھے والی صف میں رہو (نہ کہ پہلی صف میں )


جو شخص صفوں کو ملائے 

عیسی بن ابراہیم بن مثرود، عبداللہ بن وہب، معاویہ بن صالح، ابو زاہریٰۃ، کثیر بن مرۃ، عبداللہ بن عمر سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو صفوں کو ملائے گا تو خداوند قدوس بھی اس کو ملا دے گا اور جو شخص صف کو کاٹ دے گا تو خداوند قدوس بھی اس کو کاٹ دے گا۔

مردوں کی صف میں کونسی صف بری ہے اور خواتین کی کونسی صف بہتر ہے ؟

اسحاق بن ابراہیم، جریر، سہیل، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ مردوں کی صف میں بہترین صف وہ صف ہے جو کہ سب سے آگے ہو (یعنی امام کے نزدیک ہو) اور بدترین صف وہ ہے کہ جو کہ تمام کے بعد ہو (یعنی خواتین کے نزدیک جو صف ہو) خواتین کی صفوں میں بہتر صف وہ ہے جو کہ تمام کے بعد ہو اور بدترین صف وہ صف ہے کہ جو کہ تمام سے آگے ہو (یعنی مردوں کے نزدیک ہو)۔

ستون کے درمیان صف بندی

عمرو بن منصور، ابو نعیم، سفیان، یحیی بن ہانی، عبدالحمید بن محمود سے روایت ہے کہ ہم لوگ انس کے ہمراہ تھے تو ہم لوگوں نے ایک حاکم کے ساتھ نماز ادا کی۔ لوگوں نے اس قدر پیچھے کی جانب ڈال دیا یہاں تک کہ ہم لوگ کھڑے ہو گئے اور نماز ادا کی دو ستون کے درمیان اور اس وجہ سے انس کبھی پیچھے کی طرف ہٹے تھے اور انس فرماتے تھے کہ ہم لوگ دور نبوی صلی اللہ علیہ و آلہ و سلم میں اس سے بچتے تھے یعنی دو ستون کے درمیان کھڑے نہیں ہوتے تھے بلکہ پیچھے والی صف الگ کرتے تھے۔


٭٭ سوید بن نصر، عبد اللہ، مسعر، ثابت بن عبید، ابن براء، براء بن عازب سے روایت ہے کہ ہم لوگ جس وقت رسول کریم صلی اللہ علیہ و آلہ و سلم کی اقتداء میں نماز ادا کرتے تھے تو میں چاہتا کہ میں آپ صلی اللہ علیہ و آلہ و سلم کی دائیں جانب کھڑا ہوں۔

امام نماز پڑھنے میں کس قدر تخفیف سے کام لے ؟

قتیبہ، مالک، ابو زناد، اعرج، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تم لوگوں میں سے کوئی امامت کرے توہلکی نماز پڑھے کیونکہ جماعت میں مریض بھی ہے اور بوڑھا آدمی بھی ہے اور جب کوئی شخص تنہا نماز پڑھے تو جس قدر دل چاہے نماز لمبی کرے یعنی چاہے جس قدر طویل رکعات پڑھے۔


٭٭ قتیبہ، ابو عوانہ، قتادہ، انس سے روایت ہے کہ حضرت رسول کریم صلی اللہ علیہ و آلہ و سلم تمام لوگوں سے ہلکی اور پوری نماز پڑھا کرتے۔


٭٭ سوید بن نصر، عبد اللہ، اوزاعی، یحیی بن ابو کثیر، عبداللہ بن ابو قتادہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا میں جس وقت نماز پڑھنے کے واسطے کھڑا ہوتا ہوں پھر میں بچے کے رونے کی آواز سن لیتا ہوں تو میں نماز کو مختصر کر دیتا ہوں کیونکہ مجھ کو یہ بات ناگوار معلوم ہوتی ہے کہ اس کی والدہ کو تکلیف پہنچے۔


امام کیلئے طویل قرأت کے بارے میں 

اسماعیل بن مسعود، خالد بن حارث، ابن ابو ذئب، حلوث بن عبدالرحمن، سالم بن عبد اللہ، عبداللہ بن عمر سے روایت ہے کہ حضرت رسول کریم صلی اللہ علیہ و آلہ و سلم نماز ہلکی پڑھنے کا حکم فرماتے تھے اور آپ صلی اللہ علیہ و آلہ و سلم نماز میں سورہ صافات کی تلاوت فرماتے تھے۔

امام کو نماز کے درمیان کون کونسا کام کرنا درست ہے ؟

قتیبہ، سفیان، عثمان بن ابو سلیمان، عامر بن عبداللہ بن زبیر، عمرو بن سلیم زرقی، ابو قتادہ سے روایت ہے کہ میں نے حضرت رسول کریم صلی اللہ علیہ و آلہ و سلم کو دیکھا آپ صلی اللہ علیہ و آلہ و سلم امامت فرما رہے تھے اور آپ صلی اللہ علیہ و آلہ و سلم اپنے کاندھوں پر (اپنی نواسی) حضرت امامہ بنت ابی العاص کو اٹھائے ہوئے تھے جس وقت آپ صلی اللہ علیہ و آلہ و سلم رکوع کرنے کے واسطے ان کو زمین پر بٹھلاتے تھے پھر جب سجدہ سے اٹھتے تو اس کو اٹھاتے اور اپنے کاندھوں پر بٹھلاتے۔

امام سے آگے رکوع اور سجدہ کرنا

قتیبہ، حماد، محمد بن زیاد، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص نماز کی حالت میں اپنا سر امام کے سر اٹھانے سے قبل اٹھا لیتا ہے تو وہ شخص اس بات کا خوف نہیں کرتا کہ خداوند قدوس اس کا سر گدھے کے سر جیسا بنا دے۔


٭٭ یعقوب بن ابراہیم، ابن علیٰۃ، شعبہ، ابو اسحاق، عبداللہ بن یزید، براء بن عازب سے روایت ہے کہ جس وقت حضرت رسول کریم صلی اللہ علیہ و آلہ و سلم کے ساتھ حضرات صحابہ کرام نماز ادا فرماتے تھے اور رکوع سے اپنا سر اٹھاتے تو وہ صحابہ سیدھے کھڑے رہتے جس وقت وہ حضرات دیکھ لیتے کہ آپ صلی اللہ علیہ و آلہ و سلم سجدہ میں چلے گئے ہیں تو وہ حضرات اس وقت سجدہ فرماتے۔


٭٭ مومل بن ہشام، اسماعیل ابن علیٰۃ، سعید، یونس بن جبیر، حطان بن عبداللہ سے روایت ہے کہ حضرت ابو موسیٰ اشعری نے نماز پڑھائی پس جب وہ نماز میں بیٹھ گئے تو ایک شخص آیا اور عرض کیا نماز قائم کی گئی ہے نیکی اور پاکی سے۔ پس جس وقت حضرت ابو موسیٰ نے سلام پھیرا تو وہ لوگوں کی جانب مخاطب ہوئے اور فرمایا کہ تم میں سے کس نے یہ بات کہی ہے ؟ یہ بات سن کر تمام حضرات بالکل خاموش رہے۔ انہوں نے فرمایا کہ ہو سکتا ہے کہ تم نے ہی یہ بات کہی ہو۔ انہوں نے فرمایا کہ نہیں مجھے اندیشہ ہے کہ تم ایسا نہ ہو کہ ناراض ہو جاؤ۔ تم ناراض نہ ہونا۔ حضرت ابو موسیٰ نے فرمایا حضرت رسول کریم صلی اللہ علیہ و آلہ و سلم نماز اور اس کے طریقے سکھلایا کرتے تھے۔ آپ صلی اللہ علیہ و آلہ و سلم نے فرمایا کہ امام تو اس واسطے ہے کہ اس کی فرمانبرداری کی جائے جس وقت وہ تکبیر پڑھے تو تم بھی تکبیر پڑھو۔ جس وقت وہ آمین کہے تو تم لوگ بھی آمین کہو۔ خدا تعالیٰ اس کی دعا قبول فرمائے گا اور جس وقت وہ رکوع کرے تو تم بھی رکوع کرو اور جس وقت وہ سر اٹھائے تو تم بھی سر اٹھا اور جس وقت وہ (سَمِعَ اللَّہُ لِمَنْ حَمِدَہُ) کہے تو تم (رَبَّنَا لَکَ الْحَمْدُ) پڑھو۔ خداوند قدوس تم لوگوں کے کلمے کو ضرور سن لے گا اور جس وقت وہ سجدہ میں جائے تو تم بھی سجدہ میں جا اور جس وقت وہ سر اٹھائے تو تم بھی سر اٹھاؤ اس لئے کہ امام تم سے پہلے ہی سجدہ میں جاتا ہے اور سر اٹھاتا ہے اور تم لوگوں کا ہر ایک رکن اس کے بعد انجام پائے گا۔ آپ صلی اللہ علیہ و آلہ و سلم نے ارشاد فرمایا اس طرف کی کمی دوسری طرف سے پوری ہو جائے گی۔


کوئی شخص امام کی اقتداء توڑ کر مسجد کے کونہ میں علیحدہ نماز ادا کرے 

واصل بن عبدالاعلی، ابن فضیل، اعمش، محارب بن دثار، جابر سے روایت ہے کہ ایک شخص قبیلہ انصار میں سے حاضر ہوا اور نماز کھڑی تھی وہ شخص مسجد میں داخل ہو گیا اور اس نے حضرت معاذ بن جبل کی اقتداء میں جا کر نماز با جماعت میں شرکت کر لی حضرت معاذ نے رکعت کو طویل کیا (یعنی سورت کو طویل کرنا شروع کیا) اس شخص نے نماز توڑ کر ایک کونہ میں کھڑے ہو کر علیحدہ نماز ادا کی اور پھر وہ شخص چلا گیا۔ جس وقت حضرت معاذ نماز سے فارغ ہو گئے تو لوگوں نے اس سے نقل کیا کہ فلاں آدمی نے اس طرح سے ایک حرکت کی ہے۔ حضرت معاذ نے ان سے فرمایا کہ جب صبح ہو جائے تو میں اس سلسلہ میں یہ واقعہ خدمت نبوی صلی اللہ علیہ و آلہ و سلم میں حاضر ہو کر عرض کروں گا۔ بہرحال حضرت معاذ خدمت نبوی صلی اللہ علیہ و آلہ و سلم میں حاضر ہوئے اور تمام حالت بیان کی۔ آپ صلی اللہ علیہ و آلہ و سلم نے اس شخص کو بلا بھیجا اور اس کو طلب فرما کر اس سے دریافت کیا کہ تم نے یہ کس وجہ سے کیا؟ اور کیوں یہ کام کیا؟ (یعنی امام کی اقتداء چھوڑ کر اپنی نماز علیحدہ کی) تو اس شخص نے عرض کیا یا رسول اللہ صلی اللہ علیہ و آلہ و سلم میں نے تمام دن پانی کھینچا جب مسجد میں آیا تو دیکھا کہ نماز شروع ہو چکی تھی میں سجدہ میں چلا گیا اور نماز با جماعت میں شرکت کر لی امام نے (یعنی حضرت معاذ نے ) فلاں فلاں (لمبی) سورت تلاوت کرنا شروع کر دی اور بہت زیادہ قرت لمبی کی۔ اس وجہ سے میں نے (امام کی اقتداء چھوڑ کر) اور نیت توڑ کر مسجد کے ایک کونہ میں علیحدہ نماز پڑھنا شروع کر دی۔ یہ بات سن کر حضرت رسول کریم صلی اللہ علیہ و آلہ و سلم نے ارشاد فرمایا اے معاذ! کیا تم لوگوں کو تکلیف میں مبتلا کرنے والے ہو؟ اے معاذ! کیا تم لوگوں کو تکلیف میں مبتلا کرنے والے ہو؟ اے معاذ! کیا تم لوگوں کو تکلیف میں مبتلا کرنے والے ہو؟

اگر امام بیٹھ کر ادا کرے تو مقتدی بھی نماز بیٹھ کر ادا کریں 

قتیبہ، مالک، ابن شہاب، انس بن مالک سے روایت ہے کہ رسول کریم صلی اللہ علیہ و آلہ و سلم ایک گھوڑے پر سوار ہوئے آپ صلی اللہ علیہ و آلہ و سلم گھوڑے سے گر گئے تو آپ صلی اللہ علیہ و آلہ و سلم کے جسم مبارک کا دایاں حصہ چھل گیا۔ اس وجہ سے آپ صلی اللہ علیہ و آلہ و سلم نے اس وقت کی نماز بیٹھ کر ادا فرمائی ہم لوگوں نے بھی آپ صلی اللہ علیہ و آلہ و سلم کی اقتداء میں بیٹھ کر نماز ادا کی جس وقت آپ صلی اللہ علیہ و آلہ و سلم کو نماز سے فراغت ہو گئی تو ارشاد فرمایا امام تو اس لئے ہے کہ اس کی تابعداری کی جائے۔ جس وقت وہ کھڑے ہو کر نماز ادا کرے تو تم بھی کھڑے ہو کر نماز ادا کرو اور جس وقت وہ رکوع میں جائے تم لوگ بھی رکوع میں چلے جاؤ اور جس وقت وہ (سَمِعَ اللَّہُ لِمَنْ حَمِدَہُ) کہے تو تم (رَبَّنَا لَکَ الْحَمْدُ) پڑھو اور جس وقت وہ بیٹھ کر نماز ادا کرے تو تم لوگ بھی بیٹھ کر نماز ادا کرو۔


٭٭ محمد بن علاء، ابو معاویہ، اعمش، ابراہیم، اسود، عائشہ صدیقہ سے روایت ہے کہ جس وقت رسول کریم صلی اللہ علیہ و آلہ و سلم بہت زیادہ بیمار پڑ گئے تو حضرت بلال آپ صلی اللہ علیہ و آلہ و سلم کو نماز کی اطلاع دینے کیلئے حاضر ہوئے آپ صلی اللہ علیہ و آلہ و سلم نے فرمایا کہ تم حضرت ابو بکر کو نماز کی امامت کرنے کا حکم دو۔ میں نے عرض کیا یا رسول اللہ صلی اللہ علیہ و آلہ و سلم حضرت ابو بکر نرم دل و رحم دل شخص ہیں اور وہ کمزور دل کے آدمی ہیں جب وہ آپ صلی اللہ علیہ و آلہ و سلم کی جگہ امامت کرنے کیلئے کھڑے ہو گے (تو آپ صلی اللہ علیہ و آلہ و سلم کو یاد کریں گے ) تو لوگوں کو ان کی آواز نہیں سنائی دے گی اور کیا ہی عمدہ بات ہوتی کہ آپ صلی اللہ علیہ و آلہ و سلم حضرت عمر کو حکم فرماتے آپ صلی اللہ علیہ و آلہ و سلم نے فرمایا کہ تم حضرت ابو بکر کو حکم دو کہ وہ نماز کی امامت فرمائیں میں نے حفصہ سے کہا کہ تم نبی کریم صلی اللہ علیہ و آلہ و سلم سے عرض کرو۔ آپ صلی اللہ علیہ و آلہ و سلم نے فرمایا کہ تم یوسف کی ساتھی ہو کہ تم صرف اپنی ہی بات کہتے جا رہے ہو اور کسی دوسرے کی بات نہیں سنتے ہو۔ تم حضرت ابو بکر کو حکم دو کہ وہ نماز کی امامت کریں آخر کار لوگوں نے حضرت ابو بکر رضی اللہ عنہ سے کہا کہ نماز پڑھائیں۔ جس وقت انہوں نے نماز شروع فرمائی تو حضرت رسول کریم صلی اللہ علیہ و آلہ و سلم نے اپنی طبیعت میں ہلکا پن محسوس فرمایا (یعنی مرض کی سختی میں کمی محسوس فرمائی) آپ صلی اللہ علیہ و آلہ و سلم کھڑے ہو گئے اور آپ صلی اللہ علیہ و آلہ و سلم دو آدمیوں کے سہارا لگا کر روانہ ہو گئے اور اس وقت آپ صلی اللہ علیہ و آلہ و سلم کے پاؤں مبارک زمین پر گھسٹ رہے تھے اور جس وقت آپ صلی اللہ علیہ و آلہ و سلم مسجد میں داخل ہوئے تو حضرت ابو بکر نے آپ صلی اللہ علیہ و آلہ و سلم کے قدم مبارک کی آہٹ محسوس فرما کر پیچھے کی جانب چلنے کا ارادہ فرمایا آپ صلی اللہ علیہ و آلہ و سلم نے اشارہ فرمایا کہ تم اپنی جگہ کھڑے رہو پھر حضرت رسول کریم صلی اللہ علیہ و آلہ و سلم تشریف لائے اور حضرت ابو بکر کے دائیں جانب بیٹھ گئے تو حضرت رسول کریم صلی اللہ علیہ و آلہ و سلم بیٹھ کر نماز ادا فرماتے تھے اور حضرت ابو بکر کھڑے کھڑے آپ صلی اللہ علیہ و آلہ و سلم کی پیروی فرماتے تھے اور تمام لوگ حضرت ابو بکر کی پیروی فرماتے تھے۔


٭٭ عباس بن عبدالعظیم عنبری، عبدالرحمن بن مہدی، زائٍدۃ، موسیٰ بن ابو عائشہ، عبید اللہ بن عبداللہ سے روایت ہے کہ میں حضرت عائشہ صدیقہ کی خدمت میں حاضر ہوا اور ان سے عرض کیا کہ آپ حضرت رسول کریم صلی اللہ علیہ و آلہ و سلم کی حالت مجھ سے بیان نہیں فرماتی ہیں انہوں نے فرمایا کہ جب آپ صلی اللہ علیہ و آلہ و سلم کو مرض کی سختی ہو گئی تو آپ صلی اللہ علیہ و آلہ و سلم نے فرمایا کہ یہ لوگ نماز ادا کر چکے ؟ ہم لوگوں نے عرض کیا کہ نہیں وہ تو آپ صلی اللہ علیہ و آلہ و سلم کا انتظار فرما رہے ہیں۔ آپ صلی اللہ علیہ و آلہ و سلم نے ارشاد فرمایا کہ تم میرے واسطے پانی جمع رکھو چنانچہ آپ صلی اللہ علیہ و آلہ و سلم کے حکم کے مطابق پانی رکھا گیا آپ صلی اللہ علیہ و آلہ و سلم نے غسل فرمایا پھر آپ صلی اللہ علیہ و آلہ و سلم اٹھنے لگے تو بے ہوش ہو گئے پھر ہوش میں آئے تو دریافت فرمایا کہ لوگ نماز سے فارغ ہو گئے ہیں ہم نے عرض کیا کہ نہیں وہ آپ صلی اللہ علیہ و آلہ و سلم کا انتظار فرما رہے ہیں۔ آپ صلی اللہ علیہ و آلہ و سلم نے فرمایا کہ اچھا میرے واسطے ایک طشت میں پانی رکھ دو۔ بہرحال ایک طشت میں پانی رکھا گیا پھر آپ صلی اللہ علیہ و آلہ و سلم نے غسل فرمایا پھر اٹھنے کا ارادہ فرمایا تو بے ہوش ہو گئے اس کے بعد تیسری مرتبہ اس طرح سے کیا اور لوگ مسجد میں جمع تھے اور آپ صلی اللہ علیہ و آلہ و سلم کا انتظار فرما رہے تھے آخرکار آپ صلی اللہ علیہ و آلہ و سلم نے حضرت ابو بکر کو کہلا کر بھیجا کہ تم نماز پڑھاؤ پس جب ان کی خدمت میں ایک پیغام لانے والا شخص حاضر ہوا اور اس نے عرض کیا کہ حضرت رسول کریم صلی اللہ علیہ و آلہ و سلم تم کو حکم فرماتے ہیں نماز کی امامت کرنے کا وہ ایک نرم دل شخص تھے انہوں نے نقل کیا کہ اے عمر تم نماز کی امامت کرو حضرت عمر نے جواب دیا کہ امامت کے زیادہ حقدار تم ہو (یعنی حضرت ابو بکر امامت کے زیادہ حقدار ہیں ) پھر ان دنوں حضرت ابو بکر رضی اللہ عنہ نے نماز پڑھائی ایک دن حضرت رسول کریم صلی اللہ علیہ و آلہ و سلم نے اپنے مرض کے حال میں کچھ کمی محسوس فرمائی تو آپ صلی اللہ علیہ و آلہ و سلم باہر کی جانب آئے اور اس وقت آپ صلی اللہ علیہ و آلہ و سلم دوسرے حضرات کے سہارے باہر تشریف لائے اور آپ صلی اللہ علیہ و آلہ و سلم لوگوں سے سہارا لگائے ہوئے تھے اور جن حضرات پر آپ صلی اللہ علیہ و آلہ و سلم نے سہارا لگا رکھا تھا ان میں سے ایک صاحب حضرت عبداللہ ابن عباس تھے جو کہ حضرت رسول کریم صلی اللہ علیہ و آلہ و سلم کے چچا تھے (اور دوسرے شخص حضرت علی تھے لیکن حضرت عائشہ صدیقہ رضی اللہ عنہا نے ان کا نام نہیں لیا۔) جس وقت حضرت ابو بکر نے آپ صلی اللہ علیہ و آلہ و سلم کی جانب دیکھا تو وہ پیچھے کی جانب ہٹنے لگے حضرت رسول کریم صلی اللہ علیہ و آلہ و سلم نے اشارہ فرمایا کہ تم بالکل پیچھے کی جانب نہ ہٹو اور آپ صلی اللہ علیہ و آلہ و سلم ان دو حضرات پر کہ جن پر آپ صلی اللہ علیہ و آلہ و سلم سہارا لگائے ہوئے تھے یہ حکم فرمایا ان حضرات نے آپ صلی اللہ علیہ و آلہ و سلم کو بٹھلایا۔ حضرت ابو بکر کھڑے کھڑے نماز ادا فرماتے رہے اور لوگ ان کی اتباع کرتے رہے اور حضرت رسول کریم صلی اللہ علیہ و آلہ و سلم بیٹھ کر نماز ادا فرماتے رہے حضرت عبید اللہ نے بیان فرمایا کہ میں یہ حدیث سن کر حضرت عبداللہ بن عباس کی خدمت میں حاضر ہوا اور ان سے عرض کیا کہ میں تم سے وہ بات عرض کروں جو بات حضرت عائشہ صدیقہ رضی اللہ عنہا نے حضرت رسول کریم صلی اللہ علیہ و آلہ و سلم کی بیماری سے متعلق بیان فرمائی ہیں انہوں نے فرمایا جی ہاں۔ میں نے کچھ نقل کر دیا ہے انہوں نے کسی بات میں انکار نہیں فرمایا مگر صرف اسی قدر فرمایا ہے کیا نام لیا ہے حضرت عائشہ صدیقہ نے دوسرے شخص کا جو کہ عباس کے ساتھ تھے ؟ میں نے کہا کہ نہیں۔ حضرت عبداللہ ابن عباس نے فرمایا وہ حضرت علی تھے۔

اگر مقتدی اور امام کی نیت میں اختلاف ہو؟

محمد بن منصور، سفیان، عمرو، جابر بن عبداللہ سے روایت ہے کہ معاذ بن جبل رسول کریم صلی اللہ علیہ و آلہ و سلم کے ہمراہ نماز ادا فرماتے تھے اس کے بعد اپنی قوم کی جانب روانہ ہوتے تھے اور نماز پڑھاتے تھے۔ ایک (نبی صلی اللہ علیہ و آلہ و سلم کو) نماز ادا کرنے میں تاخیر ہو گئی تو معاذ نے رسول کریم صلی اللہ علیہ و آلہ و سلم کہ ہمراہ نماز ادا فرمائی اس کے بعد اپنی قوم میں تشریف لے گئے اور امامت فرمائی اور سورہ بقرہ تلاوت فرمائی ایک شخص نے مقتدیوں میں سے جس وقت دیکھا تو انہوں نے صف سے نکل کر علیحدہ نماز ادا کی اور پھر چلا گیا لوگوں نے اس سے کہا کہ تو تو منافق بن گیا۔ اس شخص نے بیان کیا کہ خدا کی قسم میں منافق نہیں ہوں۔ البتہ ضرور رسول کریم صلی اللہ علیہ و آلہ و سلم کی خدمت میں حاضر ہوں گا اور آپ صلی اللہ علیہ و آلہ و سلم سے عرض کروں گا پھر وہ شخص خدمت نبوی صلی اللہ علیہ و آلہ و سلم میں حاضر ہوا اور عرض کیا یا رسول اللہ! معاذ آپ صلی اللہ علیہ و آلہ و سلم کے ہمراہ نماز ادا فرماتے ہیں پھر یہاں سے نماز ادا کر کے ہم لوگوں کے پاس آتے ہیں اور امامت کرتے ہیں۔ آپ صلی اللہ علیہ و آلہ و سلم نے گزشتہ رات نماز میں خود تاخیر فرمائی تھی۔ معاذ آپ صلی اللہ علیہ و آلہ و سلم کے ساتھ نماز ادا فرما کر ہم لوگوں کے گھر آئے اور انہوں نے نماز پڑھائی تو نماز میں سورہ بقرہ تلاوت فرمائی۔ جس وقت میں نے یہ بات سنی تو میں پیچھے نکل گیا اور نماز (اکیلے ہی) پڑھ لی ہم لوگ(تمام دن) پانی بھرنے والے ہیں اور اپنے ہاتھ سے محنت کرتے ہیں۔ رسول کریم صلی اللہ علیہ و آلہ و سلم نے ارشاد فرمایا اے معاذ تم (لوگوں ) میں فتنہ پیدا کرو گے تم نماز میں ایسی سورتیں پڑھا کرو کہ جیسے سورہ بروج اور سورہ وغیرہ۔


٭٭ عمرو بن علی، یحیی، اشعث، حسن، ابو بکرۃ سے روایت ہے کہ رسول کریم صلی اللہ علیہ و آلہ و سلم نے نماز خوف ادا فرمائی تو جو لوگ آپ صلی اللہ علیہ و آلہ و سلم کے پیچھے تھے ان کے ساتھ دو رکعت ادا کی پھر وہ چلے گئے اور جو لوگ ان کی جگہ آئے ان کے ساتھ دو رکعت ادا فرمائیں تو رسول کریم صلی اللہ علیہ و آلہ و سلم کی چار رکعت اور ان حضرات کی دو دو رکعت ہوئیں۔

فضیلت جماعت

قتیبہ، مالک، نافع، عبداللہ ابن عمر سے روایت ہے کہ نبی صلی اللہ علیہ و آلہ و سلم نے ارشاد فرمایا جماعت کی نماز تنہا پڑھی جانے والی نماز پر27 گنا زیادہ فضیلت رکھتی ہے 


٭٭ قتیبہ، مالک، ابن شہاب، سعید بن مسیب، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا نماز با جماعت تنہا نماز ادا کرنے سے 25 گنا زیادہ فضیلت رکھتی ہے۔


٭٭ عبید اللہ بن سعید، یحیی بن سعید، عبدالرحمن بن عمار، قاسم بن محمد، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جماعت کی نماز تنہا نماز ادا کرنے سے پچیس گنا زیادہ فضیلت رکھتی ہے۔

جس وقت تین آدمی ہوں تو نماز جماعت سے پڑھیں 

قتیبہ، ابو عوانہ، قتادہ، ابو نضرۃ، ابو سعید سے روایت ہے کہ رسول کریم صلی اللہ علیہ و آلہ و سلم نے ارشاد فرمایا جس وقت تین آدمی ہوں تو ان میں سے ایک شخص نماز کی امامت کرے اور امامت کرنے کے واسطے زیادہ مستحق ہو شخص ہے جو قرآن کی کافی تعلیم حاصل کئے ہوئے ہو۔

اگر تین اشخاص ہوں ایک مرد ایک بچہ اور ایک عورت تو جماعت کرائیں 

محمد بن اسماعیل بن ابراہیم، حجاج، ابن جریج، زیاد، قزعۃ، عکرمۃ، عبداللہ ابن عباس سے روایت ہے کہ میں نے رسول کریم صلی اللہ علیہ و آلہ و سلم کے برابر میں نماز پڑھی اور ہمارے پیچھے حضرت عائشہ صدیقہ تھیں وہ بھی ہمارے ہمراہ نماز میں شریک تھیں۔ (واضح رہے کہ اس وقت حضرت عبداللہ ابن عباس لڑکے تھے )

جب دو آدمی ہوں تو جماعت کرائیں 

سوید بن نصر، عبد اللہ، عبدالملک بن ابو سلیمان، عطاء، ابن عباس سے روایت ہے کہ میں نے رسول کریم صلی اللہ علیہ و آلہ و سلم کے ہمراہ نماز ادا کی تو میں آپ صلی اللہ علیہ و آلہ و سلم کے بائیں جانب کھڑا ہو گیا۔ آپ صلی اللہ علیہ و آلہ و سلم نے مجھ کو بائیں ہاتھ سے پکڑ کر دائیں جانب کھڑا کر لیا۔


٭٭ اسماعیل بن مسعود، خالد بن حارث، شعبہ، ابو اسحاق، عبداللہ بن ابو بصیر، شعبۃ، ابو اسحاق، ابی بن کعب سے روایت ہے کہ حضرت رسول کریم صلی اللہ علیہ و آلہ و سلم نے ایک روز نماز فجر ادا فرمائی پھر ارشاد فرمایا کیا فلاں آدمی نماز با جماعت میں شریک ہوا تھا؟ لوگوں نے عرض کیا کہ نہیں۔ آپ صلی اللہ علیہ و آلہ و سلم نے دریافت فرمایا اور فلاں آدمی؟ لوگوں نے کہا نہیں۔ پھر آپ صلی اللہ علیہ و آلہ و سلم نے فرمایا یہ دو نمازیں (یعنی فجر اور نماز عشاء) بہت گراں گزرتی ہیں اہل نفاق پر اور اگر لوگ یہ جان لیں ان نمازوں میں کیا فضیلت ہے تو لوگ سرین کے بل گھسیٹتے ہوئے ان نمازوں میں شرکت کے واسطے حاضر ہوں۔ صف اول دراصل فرشتوں کی صف ہے اگر تم لوگ اس کی بزرگی کو جان لو تو تم لوگ جلدی کرو صف اول میں شرکت کے واسطے اور ایک شخص کا دوسرے شخص کے ساتھ مل کر نماز پڑھنا یعنی نماز با جماعت ادا کرنا۔ تنہا نماز پڑھنے سے زیادہ بہتر ہے اور دو شخص کے ساتھ مل کر نماز ادا کرنا بہتر ہے ایک آدمی کے ساتھ مل کر نماز پڑھنے سے اسی طریقہ سے جماعت میں جس قدر زیادہ افراد ہوں تو وہ خدا کو زیادہ پسندیدہ ہے۔

نفل نماز کے واسطے جماعت کرنا

نصر بن علی، عبدالاعلی، معمر، زہری، محمود، عتبان بن مالک سے روایت ہے کہ انہوں نے کہا یا رسول اللہ صلی اللہ علیہ و آلہ و سلم میرے مکان سے لے کر مسجد تک ندیاں ہیں (جو موسم برسات میں زور شور سے بہتی ہیں جس کی وجہ سے راستہ طے کرنا سخت دشوار ہوتا ہے ) اس وجہ سے میری یہ خواہش ہے کہ آپ صلی اللہ علیہ و آلہ و سلم میرے مکان پر تشریف لے چلیں اور آپ صلی اللہ علیہ و آلہ و سلم کسی جگہ پر نماز ادا فرما لیں تو میں اس جگہ پر مسجد تعمیر کر لوں۔ رسول کریم صلی اللہ علیہ و آلہ و سلم نے ارشاد فرمایا اچھا ہم تمہارے ساتھ چلیں گے۔ جس وقت رسول کریم صلی اللہ علیہ و آلہ و سلم تشریف لائے تو دریافت کیا تم کو کونسی جگہ مسجد بنانے کی خواہش ہے ؟ میں نے عرض کیا اس جگہ پر۔ رسول کریم صلی اللہ علیہ و آلہ و سلم کھڑے ہو گئے اور ہم لوگوں نے آپ صلی اللہ علیہ و آلہ و سلم کی اقتداء میں صف باندھی پھر آپ صلی اللہ علیہ و آلہ و سلم نے دو رکعات ادا فرمائیں (یعنی نفلی نماز جماعت سے )۔

جو نماز قضاء ہو جائے اس کے واسطے جماعت کرنے سے متعلق

علی بن حجر، اسماعیل، حمید، انس سے روایت ہے کہ حضرت رسول کریم صلی اللہ علیہ و آلہ و سلم ہماری جانب متوجہ ہوئے جس وقت نماز کے واسطے کھڑے ہونے لگے تو آپ صلی اللہ علیہ و آلہ و سلم نے فرمایا کہ تم لوگ اپنی صفوں کو ٹھیک کرو اور تم لوگ مل کر کھڑے ہو جاؤ۔ کیونکہ میں تم لوگوں کو پشت کے پیچھے سے دیکھتا ہوں (یہ رسول کریم صلی اللہ علیہ و آلہ و سلم کی خصوصیت تھی دوسرے کسی کو حاصل نہیں )۔


٭٭ ہناد بن سری، ابو زبیدو اسمہ، عبشر بن قاسم، حصین، عبداللہ بن ابو قتادہ سے روایت ہے کہ ہم لوگ رسول کریم صلی اللہ علیہ و آلہ و سلم کے ہمراہ تھے کہ اس دوران بعض لوگوں نے عرض کیا یا رسول اللہ! کاش کیا ہی بہتر ہوتا کہ آپ صلی اللہ علیہ و آلہ و سلم سو جاتے۔ آپ صلی اللہ علیہ و آلہ و سلم نے فرمایا کہ مجھے تو اس بات کا اندیشہ ہے کہ میں سو جاؤں اور اس طرح سے میری نماز ضائع ہو جائے۔ بلال نے فرمایا کہ میں اس کا انتظار کروں گا۔ لوگ آرام کرتے رہے اور سو گئے اور بلال نے اپنی پشت اونٹ سے لگا لی (اور وہ سو گئے ) پھر رسول کریم صلی اللہ علیہ و آلہ و سلم نیند سے بیدار ہوئے تو سورج کی کرن چمک رہی تھی اور حضرت بلال سے ارشاد فرمایا کہ تم نے کیا بات کہی تھی (کہ میں نماز کا انتظار کروں گا)؟ حضرت بلال نے عرض کیا کہ یا رسول اللہ! مجھ کو اس قدر نیند کبھی نہیں آئی۔ رسول کریم صلی اللہ علیہ و آلہ و سلم نے ارشاد فرمایا بلاشبہ خداوند قدوس نے تم لوگوں کی ارواح قبض فرما لیں پھر جس وقت خدا کی مرضی ہوئی تو تمہاری روحیں تم لوگوں کو واپس کر دی گئیں۔ اے بلال تم اٹھ جاؤ اور اذان دو۔ حضرت بلال کھڑے ہو گئے اور انہوں نے اذان دی پھر تمام حضرات نے وضو فرمایا۔ اس وقت سورج بلند ہو گیا تھا۔ اس کے بعد رسول کریم صلی اللہ علیہ و آلہ و سلم کھڑے ہو گئے اور آپ صلی اللہ علیہ و آلہ و سلم نے نماز کی امامت فرمائی۔

نماز با جماعت میں حاضر نہ ہونے کی وعید

سوید بن نصر، عبداللہ بن مبارک، زائٍدۃ بن قدامۃ، سائب بن حبیش کلاعی، معدان بن ابو طلحہ یعمریٰ، ابو درداء سے روایت ہے کہ میں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم ارشاد فرماتے تھے کہ جس وقت کسی بستی یا جنگل میں تین اشخاص ہوں اور وہ نماز کی جماعت نہ کریں تو سمجھ لو کہ ان لوگوں پر شیطان غالب آ گیا ہے اور تم لوگ اپنے ذمہ جماعت سے نماز لازم کر لو کیونکہ بھڑیا اسی بکری کو کھاتا ہے جو کہ اپنے ریوڑ سے علیحدہ ہو گئی ہو حضرت سائب نے فرمایا کہ اس سے مراد نماز با جماعت ہے۔

جماعت میں شرکت نہ کرنے کی وعید

قتیبہ، مالک، ابو زناد، اعرج، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا کہ اس ذات کی قسم کہ جس کے قبضہ میں میری جان ہے میں نے اس کا ارادہ کیا کہ میں حکم دوں لکڑیاں جلانے کا۔ پھر میں حکم دوں نماز کے واسطے اذان دینے کا اور ایک شخص کو حکم دوں نماز پڑھانے کا اور میں (جماعت چھوڑنے والوں کے گھر جاؤ) اور قسم ہے اس ذات کی کہ جس کے قبضہ میں میری جان ہے اگر تم لوگوں میں سے کسی شخص کو علم ہو کہ مسجد کے اندر ایک موٹے گوشت کی ہڈی یا دو عدد عمدہ قسم کے مکانات ملیں گے تو لوگ نماز عشاء میں شرکت کرنے کے واسطے آئیں۔

جس جگہ پر اذان ہوتی ہے وہاں پر جماعت میں شرکت کرنا لازم ہے 

سوید بن نصر، عبداللہ بن مبارک، مسعودی، علی بن اقمر، ابو احوص، عبداللہ بن مسعود سے روایت ہے کہ انہوں نے فرمایا کہ جس شخص کو قیامت کے دن خداوند تعالیٰ سے کامل درجہ کا مسلمان ہو کر ملاقات کی تمنا ہو تو وہ شخص ان پانچ وقت کی نماز کی حفاظت کرے کہ جس جگہ پر اذان ہوتی ہو تو اذان کی آواز سن کر نماز با جماعت میں شرکت کرنے کے واسطے حاضر ہو کیونکہ خداوند قدوس نے اپنے نبی صلی اللہ علیہ و آلہ و سلم کے واسطے ہدایت کے راستے بنا دئیے ان ہی راستوں میں سے ایک راستہ نماز بھی ہے اور میرا خیال ہے کہ تم لوگوں میں سے کوئی اس قسم کا آدمی نہ ہو گا کہ جس کی ایک مسجد اس کے مکان میں موجود نہ ہو کہ جس جگہ وہ شخص نماز ادا کرتا ہے پس اگر تم لوگ اپنے اپنے مکانات میں نماز ادا کرو گے اور مساجد کو نظر انداز کر دو گے تو تم لوگ اپنے پیغمبر کے طریقے کو چھوڑ دو گے اور جس وقت تم نے اپنے پیغمبر کے طریقے کو چھوڑ دیا تو تم لوگ گمراہی میں مبتلا ہو جاؤ گے اور جو بندہ مسلمان اچھی طرح سے وضو کرے پھر وہ نماز کے واسطے (مکان سے ) روانہ ہو تو خداوند قدوس اس کے واسطے ہر ایک نیک عمل لکھ دے گا یا اس شخص کا ایک درجہ بلند فرما دے گا یا اس شخص کا ایک گناہ معاف فرما دے گا اور تم لوگ دیکھتے ہو کہ جس وقت ہم نماز ادا کرنے کے واسطے چلتے ہیں اور ہم لوگ چھوٹے چھوٹے قدم رکھتے ہیں (تا کہ زیادہ نیک عمل ہوں ) اور تم لوگ دیکھتے ہو کہ جماعت میں وہ ہی شخص شریک نہیں ہوتا جو کہ علی الاعلان منافقت رکھتا ہو اور میں نے (دیکھا نبی صلی اللہ علیہ و آلہ و سلم کے دور میں ) کہ ایک آدمی کو دو شخص سنبھال کر لاتے یہاں تک کہ وہ شخص صف کے اندر کھڑا کر دیا جاتا۔


٭٭ اسحاق بن ابراہیم، مروان بن معاویہ، عبید اللہ بن عبداللہ بن الاصم، عمہ یزید بن الاصم، ابو ہریرہ سے روایت ہے کہ ایک نابینا شخص حضرت رسول کریم صلی اللہ علیہ و آلہ و سلم کی خدمت میں حاضر ہوا اور عرض کیا یا رسول اللہ صلی اللہ علیہ و آلہ و سلم مجھ کو کوئی شخص لے جانے والا نہیں ہے جو کہ مجھ کو مسجد تک پہنچا دیا کرے تو آپ صلی اللہ علیہ و آلہ و سلم اجازت عطا فرمائیں مجھ کو مکان میں نماز ادا کرنے کی چنانچہ آپ صلی اللہ علیہ و آلہ و سلم نے اجازت عطاء فرما دی۔ جس وقت وہ شخص پشت پھیر کر روانہ ہو گیا تو آپ صلی اللہ علیہ و آلہ و سلم نے پھر اس کو بلایا اور فرمایا کہ تم کو اذان کی آواز سنائی دیتی ہے ؟ اس نابینا شخص نے کہا جی ہاں ! آواز سنائی دیتی ہے۔ آپ صلی اللہ علیہ و آلہ و سلم نے فرمایا پھر تم مؤذن کی دعوت کو قبول کر لو جس وقت کہ اذان دینے والا پکارتا ہے (حَیَّ عَلَی الصَّلوٰۃِ)

جس جگہ پر اذان ہوتی ہے وہاں پر جماعت میں شرکت کرنا لازم ہے 

ہارون بن زید بن ابو زرقاء، سفیان، عبداللہ بن محمد بن اسحاق، قاسم بن یزید، سفیان، عبدالرحمن بن عابس، عبدالرحمن بن ابو لیلی، ابن ام مکتوم سے روایت ہے کہ انہوں نے عرض کیا یا رسول اللہ صلی اللہ علیہ و آلہ و سلم مدینہ منورہ میں کیڑے مکوڑے اور درندے بہت زیادہ ہیں آپ صلی اللہ علیہ و آلہ و سلم مجھ کو اس کی اجازت عطا فرما دیں کہ میں مکان میں نماز ادا کر لیا کروں ؟ یہ سن کر آپ صلی اللہ علیہ و آلہ و سلم نے ارشاد فرمایا کہ تم (حَیَّ عَلَی الصَّلوٰۃِ) اور (حَیَّ عَلَی الفَلَاحِ) کی آواز سنتے ہو؟ انہوں نے فرمایا کہ جی ہاں سنتا ہوں۔ آپ صلی اللہ علیہ و آلہ و سلم نے فرمایا پھر تم حاضر ہو اور آپ صلی اللہ علیہ و آلہ و سلم نے ان صحابی کو نماز ترک کرنے کی اجازت نہیں عطا فرمائی۔

عذر کی وجہ سے جماعت چھوڑنا

قتیبہ، مالک، ہشام بن عروہ سے روایت ہے کہ حضرت عبداللہ بن ارقم اپنے حضرات کی امامت فرمایا کرتے تھے ایک مرتبہ نماز کا وقت ہو گیا تو وہ قضائے حاجت کے واسطے گئے پھر واپس آئے اور ارشاد فرمایا کہ میں نے حضرت رسول کریم صلی اللہ علیہ و آلہ و سلم سے سنا ہے آپ صلی اللہ علیہ و آلہ و سلم ارشاد فرماتے تھے کہ جس وقت تم لوگوں میں سے کسی شخص کو پاخانہ کرنے کی ضرورت پیش آئے تو نماز سے قبل ہی قضائے حاجت کر لے یعنی استنجاء سے فارغ ہو جائے (چاہے استنجاء کرنے کی وجہ سے جماعت ہی کیوں نہ نکل جائے )


٭٭ محمد بن منصور، سفیان، زہری، انس سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ جس وقت تم میں کسی کے سامنے شام کے وقت کا کھانا پیش ہو اور سامنے نماز ہو رہی ہو (مطلب یہ ہے کہ نماز عشاء کھڑی ہو گئی ہو) تو پہلے تم کھانے سے فارغ ہو جایا کرو۔


٭٭ محمد بن مثنی، محمد بن جعفر، شعبہ، قتادہ، ابو ملیح سے روایت ہے کہ انہوں نے اپنے والد سے سنا کہ ہم لوگ غزوہ حنین میں حضرت رسول کریم صلی اللہ علیہ و آلہ و سلم کے ہمراہ تھے وہاں پر بارش ہونے لگی تو آپ صلی اللہ علیہ و آلہ و سلم کے مؤذن نے نماز کے واسطے اذان دی اور اس نے کہا کہ تم لوگ اپنے اپنے ٹھکانوں میں نماز ادا کر لو

بغیر جماعت کے جماعت کا اجر کب ہے ؟

اسحاق بن ابراہیم، عبدالعزیز بن محمد، ابن طحلاء، محصن بن علی فہری، عوف بن حارث، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس شخص نے بہترین طریقہ سے وضو کیا مسجد کے ارادہ سے جس وقت وہ شخص مسجد میں داخل ہو گیا تو اس شخص کو اسی قدر اجر اور ثواب ہے کہ جس قدر اس شخص کو ثواب ہے جو کہ جماعت میں شریک تھا اور جماعت والوں کا اجر و ثواب بالکل بھی کم نہیں ہو گا۔


٭٭ سلیمان بن داؤد، ابن وہب، عمرو بن حارث، الحکیم بن عبداللہ قرشی، نافع بن جبیر و عبداللہ بن ابو سلمۃ، معاذ بن عبدالرحمن، حمران، عثمان بن عفان سے روایت ہے کہ میں نے حضرت رسول کریم صلی اللہ علیہ و آلہ و سلم سے سنا آپ فرماتے تھے کہ جو شخص نماز ادا کرنے کے واسطے پورے طریقہ سے وضو کرے (یعنی سنت کے مطابق وضو کرے ) پھر وہ شخص فرض نماز ادا کرنے کیلئے مسجد پہنچے اور لوگوں کے ہمراہ نماز ادا کر کے جماعت سے نماز پڑھے یا مسجد میں نماز ادا کر کے جماعت سے نماز پڑھے یا مسجد میں نماز پڑھے مطلب یہ ہے کہ وہ شخص بڑی جماعت میں شریک ہو یا دوسری جماعت میں یا تنہا نماز ادا کرے بہرحال خداوند قدوس اس شخص کے تمام گناہ معاف فرما دے گا۔

اگر کوئی شخص نماز تنہا پڑھ چکا ہو پھر جماعت سے نماز ہونے لگے تو دوبارہ نماز پڑھے 

قتیبہ، مالک، زید بن اسلم، رجل من بنی الدیل، بسر بن محجن، محجن سے روایت ہے کہ وہ ایک مجلس میں رسول کریم صلی اللہ علیہ و آلہ و سلم کے ہمراہ بیٹھے ہوئے تھے کہ اس دوران نماز کی اذان ہو گئی تو رسول کریم صلی اللہ علیہ و آلہ و سلم اٹھے اور پھر آپ صلی اللہ علیہ و آلہ و سلم نماز ادا فرما کر آئے تو دیکھا کہ حضرت اسی جگہ پر بیٹھے ہوئے ہیں آپ صلی اللہ علیہ و آلہ و سلم نے ارشاد فرمایا تم نے نماز کس وجہ سے ادا نہیں کی؟ کیا تم مسلمان نہیں ہو؟ انہوں نے فرمایا کیوں نہیں ! میں تو مسلمان ہوں لیکن میں اپنے مکان میں نماز ادا کر چکا تھا تو آپ صلی اللہ علیہ و آلہ و سلم نے فرمایا جس وقت تم مسجد میں حاضر ہو تو تم لوگوں کہ ہمراہ شرکت کر لو یعنی نماز میں شرکت کر لو چاہے تم نماز سے فارغ ہو چکے ہو۔


٭٭ زیاد بن ایوب، ہشیم، یعلی بن عطاء، جابر بن یزید بن اسودعامری سے روایت ہے کہ میں نے حضرت رسول کریم صلی اللہ علیہ و آلہ و سلم کہ ہمراہ نماز فجر میں مسجد خفیف میں موجود تھا (جو کہ مقام مننی میں ہے ) جس وقت آپ صلی اللہ علیہ و آلہ و سلم نماز سے فارغ ہو چکے تو دیکھا کہ دو شخص پیچھے بیٹھے ہوئے ہیں انہوں نے نماز نہیں ادا کی۔ آپ صلی اللہ علیہ و آلہ و سلم نے فرمایا کہ ان دونوں اشخاص کو میرے پاس لے کر آؤ۔ لوگ ان کو لے کر آئے اور ان کی رگیں پھڑک رہے تھیں (بوجہ خوف کے )۔ آپ صلی اللہ علیہ و آلہ و سلم نے فرمایا کہ تم نے ہم لوگوں کہ ہمراہ کس وجہ سے نماز نہیں ادا کی تھی؟ انہوں نے عرض کیا یا رسول اللہ صلی اللہ علیہ و آلہ و سلم ہم اپنی جگہ نماز ادا کر چکے تھے۔ آپ صلی اللہ علیہ و آلہ و سلم نے فرمایا کہ تم ایسا نہ کرو جس وقت تم اپنے ٹھکانوں میں نماز ادا کر لو پھر تم اس مسجد میں آؤ کہ جس جگہ جماعت ہوتی ہے تو تم دوسری مرتبہ نماز پڑھ لو وہ نماز نفل نماز شمار ہو گی۔

اگر نماز کا افضل وقت گزرنے کے بعد جماعت ہو جب بھی شرکت کر لے 

محمد بن عبدالاعلیٰ و محمد بن ابراہیم بن صدران، خالد بن حارث، شعبہ، بدیل، ابو عالیٰۃ، عبداللہ بن صامت، ابو ذر سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا اور میری ران پر ہاتھ مارا تم کیا کرو گے جس وقت ایسے لوگوں میں رہ جاؤ گے جو کہ نماز میں تاخیر کریں گے ان کے (مقررہ) وقت سے یعنی نماز مکروہ وقت میں ادا کریں گے۔ میں نے کہا کہ آپ صلی اللہ علیہ و آلہ و سلم کیا حکم فرماتے ہیں (یعنی ایسے وقت میں ) آپ صلی اللہ علیہ و آلہ و سلم نے ارشاد فرمایا تم وقت پر نماز ادا کرو پھر تم اپنے کام میں لگ جانا۔ اگر تم مسجد میں ہو اور تمہارے سامنے جماعت ہو چکی ہو تو تم جماعت میں شرکت کر لینا۔

جو شخص امام کے ساتھ مسجد میں جماعت سے نماز ادا کر چکا ہو اس کو دوسری جماعت میں شرکت کرنا لازم نہیں ہے 

ابراہیم بن محمد تیمی، یحیی بن سعید، حسین المعلم، عمرو بن شعیب، سلیمان سے روایت ہے کہ میں نے حضرت عبداللہ بن عمر کو بلاط نامی جگہ (جو کہ مدینہ منورہ کے نزدیک ہے ) پر بیٹھے ہوئے دیکھا اور لوگ نماز میں مشغول تھے۔ میں نے عرض کیا کہ اے ابو عبدالرحمن! تم کس وجہ سے نماز نہیں پڑھتے ہو انہوں نے جواب دیا کہ میں تو نماز سے فارغ ہو چکا اور میں نے حضرت رسول کریم صلی اللہ علیہ و آلہ و سلم سے سنا ہے کہ آپ صلی اللہ علیہ و آلہ و سلم ارشاد فرماتے تھے کہ ایک نماز کو ایک دن میں دو مرتبہ نہیں پڑھنا چاہیے۔ مطلب یہ ہے کہ جس وقت جماعت سے امام کے ساتھ نماز ادا کر لی اب پھر اس کو پڑھنا ضروری نہیں ہے۔

نماز کیلئے کس طریقہ سے جانا چاہئے ؟

عبد اللہ بن محمد بن عبدالرحمن زہری، سفیان، زہری، سعید، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تم لوگ نماز پڑھنے کیلئے حاضر ہوں تو تم لوگ نماز کیلئے دوڑتے ہوئے نہ آؤ بلکہ معمول کی رفتار کے مطابق نماز کیلئے آؤ اور مطمئن رہو اور تم کو جس قدر نماز مل جائے اتنی جماعت سے نماز ادا کرو اور جس قدر نماز نے مل سکے اس کو تم (سلام پھیرنے کے بعد) ادا کر لو۔

نماز کے واسطے جلدی چلنا بغیر دوڑے ہوئے 

عمرو بن سواد بن اسود بن عمرو، ابن وہب، ابن جریج، منبوذ، فضل بن عبید اللہ، ابو رافع سے روایت ہے کہ حضرت رسول کریم صلی اللہ علیہ و آلہ و سلم جس وقت نماز عصر ادا فرما چکے تو قبیلہ بنی عبد الاشہل کے حضرات میں جاتے اور ان سے گفتگو فرماتے حتی کہ مغرب کی نماز کے واسطے واپس ہوتے تو حضرت ابو رافع نے کہا کہ ایک دن حضرت رسول کریم صلی اللہ علیہ و آلہ و سلم جلدی جلدی نماز مغرب ادا کرنے کے واسطے تشریف لے جا رہے تھے اور ہم لوگ قبرستان بقیع کے سامنے نکلے آپ صلی اللہ علیہ و آلہ و سلم نے ارشاد فرمایا۔ اف اف۔ آپ صلی اللہ علیہ و آلہ و سلم کے یہ فرمانے سے میرے قلب میں ایک خوف محسوس ہوا میں پیچھے کی جانب ہٹ گیا اور مجھ کو اس بات کا خیال ہوا کہ آپ صلی اللہ علیہ و آلہ و سلم نے مذکورہ جملہ اف میرے ہی متعلق ارشاد فرمایا ہے آپ صلی اللہ علیہ و آلہ و سلم نے فرمایا کہ تم کو کیا ہو گیا تم کیوں نہیں چلتے ؟ میں نے عرض کیا کہ یا رسول اللہ صلی اللہ علیہ و آلہ و سلم کیا مجھ سے کسی قسم کی کوئی غلطی صادر ہو گئی ہے ؟ آپ صلی اللہ علیہ و آلہ و سلم نے فرمایا کے کس طریقہ سے علم ہوا؟ میں نے کہا آپ صلی اللہ علیہ و آلہ و سلم نے مجھ کو کلمہ اف فرمایا۔ آپ صلی اللہ علیہ و آلہ و سلم نے فرمایا کہ میں نے تجھ کو یہ بات نہیں کہی میں نے اس شخص سے کہا کہ جس کو میں نے صدقہ وصول کرنے کیلئے بھیجا تھا اس آدمی نے ایک کھال چوری کر لی اب اس جیسی کھال ایسے آدمی کیلئے دوزخ کی آگ سے تیار کی گئی ہے۔


٭٭ ہارون بن عبد اللہ، معاویۃ بن عمر، ابو اسحاق ، ابن جریج، منبوذ، ابو رافع ترجمہ گزشتہ حدیث جیسا ہے۔

نماز پڑھنے کے واسطے اول اور افضل وقت نکلنے سے متعلق

احمد بن محمد بن مغیرۃ، عثمان، شعیب، زہری، ابو سلمہ بن عبدالرحمن، ابو عبد اللہ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص (مسجد میں ) نماز ادا کرنے کے واسطے تمام لوگوں سے پہلے حاضر ہو تو اس شخص کی مثال ایسی ہے کہ جیسے کہ کسی نے ایک اونٹ قربانی کے واسطے مکہ مکرمہ بھیجا پھر اس کے بعد جو شخص آئے وہ ایسا ہے کہ جیسے کہ کسی شخص نے ایک بیل گائے کو قربانی کرنے کے واسطے بھیجا۔ پھر اس کے بعد جو شخص آئے تو اس کی مثال ایسی ہے کہ جیسے کہ کسی شخص نے (راہ خدا میں ) ایک مینڈھا بھیجا۔ پھر اس کے بعد جو شخص آئے تو وہ شخص ایسا ہے کہ جیسے کہ کسی شخص نے مرغی بھیجی۔ پھر اس کے بعد جو شخص آئے تو وہ شخص ایسا ہے کہ جیسے کہ کسی نے ایک انڈا بھیجا۔

جس وقت نماز کے واسطے تکبیر ہو جائے تو نفل یا سنت نماز پڑھنا منع ہے 

سوید بن نصر، عبداللہ بن مبارک، زکریا، عمرو بن دینار، عطاء بن یسار، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت نماز فرض کی تکبیر ہو تو اس وقت میں کسی قسم کی نماز نہیں ہے علاوہ فرض نماز کے۔ (مطلب یہ ہے کہ مذکورہ وقت میں نماز سنت یا نماز نفل کوئی نماز نہیں پڑھنا چاہیے بلکہ نماز فرض میں شرکت کرنا چاہیے )۔


٭٭ احمد بن عبداللہ بن حکم و محمد بن بشار، محمد، شعبۃ، ورقاء بن عمر، عمرو بن دینار، عطاء بن یسار، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت نماز فرض کی تکبیر ہو تو اس وقت میں کوئی نماز نہیں پڑھنا چاہیے علاوہ فرض نماز کے۔


٭٭ قتیبہ، ابو عوانہ، سعد بن ابراہیم، حفص بن عاصم، ابن بحینۃ، عبداللہ بن مالک سے روایت ہے کہ نماز فجر کی تکبیر ہوئی تو رسول کریم صلی اللہ علیہ و آلہ و سلم نے ایک شخص کو دیکھا نماز پڑھتے ہوئے اور اس وقت مؤذن تکبیر کہہ رہا تھا آپ صلی اللہ علیہ و آلہ و سلم نے فرمایا کہ کیا تم نماز فجر کی چار رکعات پڑھ رہے ہو؟

اگر کوئی شخص نماز فجر کی سنت میں مشغول ہو اور امام نماز فرض پڑھائے 

یحیی بن حبیب بن عربی، حماد، عاصم، عبداللہ بن سرجس سے روایت ہے کہ ایک شخص آیا اور حضرت رسول کریم صلی اللہ علیہ و آلہ و سلم نماز فجر کی امامت فرما رہے تھے تو اس شخص نے (سنت فجر کی) دو رکعات پڑھیں۔ پھر نماز فرض میں شرکت کی جس وقت آپ صلی اللہ علیہ و آلہ و سلم نماز سے فارغ ہو گئے تو ارشاد فرمایا کہ اے فلاں شخص تیری کونسی نماز تھی جو کہ تو نے ہمارے ساتھ ادا کی تھی یا وہ نماز کونسی تھی جو کہ تو نے تنہا ہی ادا کی تھی؟

جو شخص صف کے پیچھے تنہا نماز ادا کرے 

عبد اللہ بن محمد بن عبدالرحمن، سفیان، اسحاق بن عبد اللہ، انس سے روایت ہے کہ ایک روز حضرت رسول کریم صلی اللہ علیہ و آلہ و سلم ہم لوگوں کے پاس تشریف لائے تو میں نے اور یتیم نے آپ صلی اللہ علیہ و آلہ و سلم کے پیچھے صف باندھ کر نماز ادا کی اور حضرت ام سلیم نے ہماری اقتداء میں نماز ادا کی۔


٭٭ قتیبہ، نوح یعنی ابن قیس، ابن مالک، عمرو، ابو جوزا، عبداللہ ابن عباس سے روایت ہے کہ ایک بہت خوبصورت خاتون حضرت رسول کریم صلی اللہ علیہ و آلہ و سلم کی اقتداء میں نماز ادا کیا کرتی تھی تو چند حضرات پہلی صف میں چلے جاتے تاکہ وہ نظر نہ آئے اور بعض حضرات آخری صف میں رہتے تھے اور جس وقت وہ خاتون رکوع کرتی تھی تو اس خاتون کو لوگ بغلوں کے درمیان سے جھانکتے تھے جس وقت خداوند قدوس نے یہ آیت نازل فرمائی آخر تک۔ اس آیت کریمہ کا مطلب یہ ہے کہ ہم اچھی طرح سے واقف ہیں ان لوگوں سے جو کہ نماز کے دوران آگے رہتے ہیں اور ہم ان سے بھی اچھی طرح واقف ہیں جو کہ پیچھے رہتے ہیں۔

صف میں شامل ہونے سے متعلق رکوع کر نے سے متعلق

حمید بن مسعٍدۃ، یزید بن زریع، سعیدزیاد الاعلم، حسن، ابو بکرۃ سے روایت ہے کہ وہ مسجد میں داخل ہوئے اور رسول کریم صلی اللہ علیہ و آلہ و سلم رکوع میں تھے انہوں نے صف میں شامل ہونے سے پہلے رکوع کر لیا (جلدی کی وجہ سے )۔ رسول کریم صلی اللہ علیہ و آلہ و سلم نے ارشاد فرمایا اللہ تعالیٰ تجھ کو اس سے زیادہ نماز پڑھنے کی توفیق عطا فرمائے لیکن تم آئندہ سے ایسا نہ کرنا۔


٭٭ محمد بن عبداللہ بن مبارک، ابو اسامۃ، ولید بن کثیر، سعید بن ابو سعید، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ایک دن نماز پڑھائی پھر نماز سے فراغت کے بعد فرمایا اے فلاں شخص! تم اپنی نماز کو صحیح طریقہ سے ادا نہیں کرتے کیا نمازی خود یہ بات نہیں پہچان سکتا کہ نماز کس طریقہ سے ادا کرنی چاہیے۔ (مطلب یہ ہے کہ نماز خشوع و خضوع اور ادب کے ساتھ پڑھنا چاہیے ) اور میں پیچھے سے بھی اسی طریقہ سے دیکھتا ہوں کہ جس طریقہ سے سامنے کی جانب دیکھتا ہوں۔

ظہر کی نماز کے بعد سنت کتنی پڑھے ؟

قتیبہ بن سعید، مالک، نافع، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم نماز فجر سے قبل دو رکعات ادا کرتے تھے اور آپ صلی اللہ علیہ و آلہ و سلم ظہر کی نماز کے بعد دو رکعات ادا فرمایا کرتے تھے اور دو رکعت نماز مغرب کے بعد اپنے مکان میں ادا فرماتے تھے اور نماز جمعہ کے بعد آپ صلی اللہ علیہ و آلہ و سلم کچھ نہیں پڑھتے تھے جس وقت آپ صلی اللہ علیہ و آلہ و سلم واپس آتے تو آپ صلی اللہ علیہ و آلہ و سلم دو رکعت نماز ادا فرماتے۔

نماز عصر کے قبل کی سنت

اسمعیل بن مسعود، یزید بن زریع، شعبہ، ابو اسحاق، عاصم بن ضمرۃ سے روایت ہے کہ میں نے حضرت علی سے دریافت کیا کہ رسول کریم صلی اللہ علیہ و آلہ و سلم دن کے وقت نماز فرض سے قبل کس قدر رکعات ادا فرماتے تھے ؟ انہوں نے فرمایا کہ کس شخص میں اس قدر طاقت ہے کہ وہ اس قدر تعداد میں رکعات ادا کرے۔ پھر فرمایا کہ جس وقت سورج بلند ہوتا ہے تو دو رکعات ادا فرماتے اور دوپہر سے قبل چار رکعات ادا فرماتے اور آپ صلی اللہ علیہ و آلہ و سلم آخر میں سلام فرماتے (مطلب یہ ہے کہ دو رکعت کے بعد سلام نہ پھیرتے تھے )۔


٭٭ محمد بن مثنی، محمد بن عبدالرحمن، حصین بن عبدالرحمن، ابو اسحاق، عاصم بن ضمرۃ سے روایت ہے کہ ہم لوگوں نے حضرت علی سے رسول کریم صلی اللہ علیہ و آلہ و سلم کی نماز کے بارے میں دریافت کیا تو انہوں نے جواب میں فرمایا تمہارے میں سے کوئی شخص اس بات کی قوت رکھتا ہے ہم لوگوں نے عرض کیا کہ اگر طاقت نہ رکھیں تب بھی بات تو سن لیں۔ جس وقت سورج یہاں پر آتا یعنی نماز عصر کے وقت تو آپ صلی اللہ علیہ و آلہ و سلم دو رکعات نماز پڑھتے اور جس وقت یہاں پر آتا یعنی نماز ظہر کے وقت تو چار رکعت ادا فرماتے اور نماز ظہر سے قبل چار رکعات ادا فرماتے اور نماز ظہر کے بعد دو رکعت ادا فرماتے اور نماز عصر سے قبل چار رکعت ادا فرماتے لیکن دو دو رکعت کے بعد سلام پھرتے اور سلام کرتے فرشتوں اور پیغمبروں اور جو ان کے پیروکار ہیں مومنین اور مسلمین میں سے۔ مطلب یہ ہے کہ اس طریقہ سے ارشاد فرماتے تھے (اَلسَّلَامُ عَلَی المَلَائِکَۃِ وَالمُقَرَّبِینَ وَالاَنبِیَاءِ وَالصَّالِحِینَ)

نماز کے آغاز میں کیا کرنا چاہئے ؟

عمرو بن منصور، علی بن عیاش، شعیب، زہری، سالم، احمد بن محمد بن مغیرۃ، عثمان، ابن سعید، شعیب، محمد، زہری، سالم بن عبداللہ بن عمر سے روایت ہے کہ میں نے رسول کریم صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم جس وقت تکبیر پڑھتے نماز کے شروع کرنے کی تو آپ صلی اللہ علیہ و آلہ و سلم دونوں ہاتھ اٹھاتے تکبیر کہتے وقت یہاں تک کہ ہاتھ دونوں مونڈھوں کے برابر آ جاتے اور جس وقت رکوع کے واسطے تکبیر پڑھتے تو جب بھی اسی طریقہ سے کرتے (مطلب یہ ہے کہ آپ صلی اللہ علیہ و آلہ و سلم دونوں ہاتھ مونڈھوں تک اٹھاتے تھے ) پھر جس وقت (سمع اللہ لمن حمدہ) کہتے تو اسی طریقہ سے کرتے تھے (مطلب یہ ہے کہ دونوں ہاتھ کندھے تک اٹھاتے ) اور پھر (رَبَّنَا وَلَکَ الْحَمْدُ) پڑھتے پھر جس وقت سجدہ میں جاتے توہاتھ نہ اٹھاتے۔ اسی طریقہ سے جس وقت سجدہ سے سر اٹھاتے تو جب بھی ہاتھ نہ اٹھاتے۔

جس وقت تکبیر پڑھے تو پہلے دونوں ہاتھ اٹھائے 

سوید بن نصر، عبداللہ بن مبارک، یونس، زہری، سالم، عبداللہ ابن عمر سے روایت ہے کہ میں نے رسول کریم صلی اللہ علیہ و آلہ و سلم کو دیکھا کہ جس وقت آپ صلی اللہ علیہ و آلہ و سلم کھڑے ہوتے نماز کے واسطے تو آپ صلی اللہ علیہ و آلہ و سلم دونوں جانب کے ہاتھ اٹھاتے یہاں تک کہ آپ صلی اللہ علیہ و آلہ و سلم کے ہاتھ مونڈھوں کے برابر آ جاتے پھر تکبیر کہتے اور جس وقت رکوع کے واسطے تکبیر کہتے تو جب بھی اسی طریقہ سے کرتے یعنی دونوں ہاتھ اٹھاتے مونڈھوں تک پھر جس وقت (سَمِعَ اللَّہُ لِمَنْ حَمِدَہُ) کہتے تو اسی طریقہ سے کرتے (مطلب یہ ہے کہ مونڈھوں تک ہاتھ اٹھاتے ) اور جس وقت سجدہ میں جاتے تو ہاتھ نہ اٹھاتے۔


٭٭ قتیبہ، مالک، ابن شہاب، سالم، عبداللہ بن عمر سے روایت ہے کہ حضرت رسول کریم صلی اللہ علیہ و آلہ و سلم جس وقت نماز کے شروع فرماتے تو دونوں ہاتھ مونڈھوں تک اٹھاتے اور جس وقت رکوع کرتے اور رکوع سے سر اوپر اٹھاتے تو دونوں ہاتھ مونڈھوں تک اٹھاتے اور (سَمِعَ اللَّہُ لِمَنْ حَمِدَہُ) اور (رَبَّنَا وَلَکَ الْحَمْدُ) پڑھتے پھر آپ صلی اللہ علیہ و آلہ و سلم سجدہ میں اس طریقہ سے کرتے۔

کان تک ہاتھ اٹھانے سے متعلق

قتیبہ، ابو احوص، ابو اسحاق، عبدالجبار بن وائل، وائل بن حجر سے روایت ہے کہ میں نے حضرت رسول کریم صلی اللہ علیہ و آلہ و سلم کے پیچھے نماز پڑھی۔ آپ صلی اللہ علیہ و آلہ و سلم نے جس وقت نماز شروع فرمائی تو تکبیر پڑھی اور دونوں ہاتھ کانوں تک اٹھائے پھر سورہ فاتحہ کی تلاوت فرمائی جس وقت اس سے فراغت ہوئی تو بلند آواز سے آمین پڑھی۔


٭٭ محمد بن عبدالاعلی، خالد، شعبہ، قتادہ، نصر بن عاصم، مالک بن الحویرث سے روایت ہے کہ حضرت رسول کریم صلی اللہ علیہ و آلہ و سلم جس وقت تکبیر پڑھتے تھے تو آپ صلی اللہ علیہ و آلہ و سلم دونوں ہاتھ کانوں تک اٹھاتے تھے اور آپ صلی اللہ علیہ و آلہ و سلم جس وقت رکوع فرماتے تو دونوں ہاتھ کانوں تک اٹھاتے تھے۔ اس طریقہ سے جس وقت رکوع سے سر اٹھاتے تو اس طرح کرتے۔


٭٭ یعقوب بن ابراہیم، ابن علیٰۃ، ابن ابو عروبۃ، قتادہ، نصر بن عاصم، مالک بن حویرث سے روایت ہے کہ میں نے حضرت رسول کریم صلی اللہ علیہ و آلہ و سلم کو دیکھا آپ صلی اللہ علیہ و آلہ و سلم نے جس وقت نماز شروع فرمائی تو دونوں ہاتھ اٹھائے اور آپ صلی اللہ علیہ و آلہ و سلم جس وقت رکوع فرمایا تو دونوں ہاتھ اٹھائے پھر جس وقت رکوع سے سر اٹھایا تو دونوں ہاتھ کانوں کی لو تک اٹھائے۔

جس وقت ہاتھ اٹھائے تو دونوں ہاتھ کے انگوٹھوں کو کس جگہ تک لے جائے ؟

محمد بن رافع، محمد بن بشر، فطر بن خلیفۃ، عبدالجبار بن وائل، وائل بن حجر سے روایت ہے کہ انہوں نے حضرت رسول کریم صلی اللہ علیہ و آلہ و سلم کو دیکھا آپ صلی اللہ علیہ و آلہ و سلم نے جس وقت نماز شروع فرمائی تو دونوں ہاتھ اٹھائے یہاں تک کہ آپ صلی اللہ علیہ و آلہ و سلم کے انگوٹھے کانوں کی لو تک پہنچ گئے۔

دونوں ہاتھ بڑھا کر ہاتھ کا اٹھانا

عمرو بن علی، یحیی، ابن ابو ذنب، سعید بن سمعان سے روایت ہے کہ حضرت ابو ہریرہ مسجد بنی دریق میں داخل ہوئے اور فرمایا کہ تین باتیں ہیں جن کو رسول کریم صلی اللہ علیہ و آلہ و سلم کیا کرتے تھے اور لوگوں نے ان باتوں کو چھوڑ دیا ہے آپ صلی اللہ علیہ و آلہ و سلم دونوں ہاتھ اپنے بڑھا کر نماز کے دوران اٹھایا کرتے تھے اس کے بعد کچھ دیر تک خاموش رہتے تھے اور جس وقت سجدہ میں جاتے تو تکبیر پڑھتے اور سجدہ سے سر اٹھانے کے وقت بھی تکبیر پڑھتے تھے۔

نماز شروع کرنے کے وقت تکبیر پڑھنا لازم ہے (یعنی تکبیر اولیٰ اور تکبیر تحریمہ)

محمد بن مثنی، یحیی، عبید اللہ بن عمر، سعید بن ابو سعید، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم مسجد میں تشریف لائے تو ایک شخص حاضر ہوا اور اس نے نماز ادا کی۔ پھر حضرت رسول کریم صلی اللہ علیہ و آلہ و سلم کی خدمت میں وہ شخص حاضر ہوا اور اس نے سلام کیا۔ آپ صلی اللہ علیہ و آلہ و سلم نے جواب دیا اور ارشاد فرمایا کہ تم واپس جاؤ اور نماز دوبارہ پڑھو کیونکہ دراصل تم نے نماز نہیں پڑھی وہ شخص واپس چلا گیا اور اس نے جس طریقہ سے پہلے نماز پڑھی تھی اسی طریقہ سے نماز پڑھ کر وہ شخص خدمت نبوی صلی اللہ علیہ و آلہ و سلم میں حاضر ہوا اور سلام کیا آپ صلی اللہ علیہ و آلہ و سلم نے سلام کا جواب دیا اور ارشاد فرمایا کہ جا پھر نماز پڑھو۔ تم نے نماز نہیں پڑھی۔ اس طریقہ سے تین مرتبہ ہوا تو اس شخص نے کہا کہ اس ذات کی قسم کہ جس نے آپ صلی اللہ علیہ و آلہ و سلم کو نبی برحق بنا کر بھیجا ہے دراصل بات یہ ہے کہ میں تو اس سے زیادہ بہتر نماز نہیں جانتا۔ آپ صلی اللہ علیہ و آلہ و سلم مجھ کو نماز سکھلا دیں آپ صلی اللہ علیہ و آلہ و سلم نے ارشاد فرمایا کہ جس وقت تو نماز کے واسطے کھڑے ہو تو اللہ اکبر کہو پھر جتنا قرآن کریم ہو سکے پڑھ لو پھر تم خشوع و خضوع کے ساتھ رکوع کرو۔ پھر تم سر اٹھاؤ اور تم سکون اور اطمینان کے ساتھ سر اٹھاؤ۔ پھر تم اس طریقہ سے نماز کو پورا کرو۔

نماز کے آغاز میں کیا پڑھنا ضروری ہے ؟

محمد بن وہب، محمد بن سلمہ، ابو عبدالرحیم، زید، ابن ابو انسیٰۃ، عمرو بن مرۃ، عون بن عبد اللہ، عبداللہ بن عمر سے روایت ہے کہ ایک شخص حضرت رسول کریم صلی اللہ علیہ و آلہ و سلم کے پیچھے کھڑا ہوا اور اس نے (اللَّہُ أَکْبَرُ کَبِیرًا وَالْحَمْدُ لِلَّہِ کَثِیرًا وَسُبْحَانَ اللَّہِ بُکْرۃً وَأَصِیلًا) پڑھا یہ سن کر رسول کریم صلی اللہ علیہ و آلہ و سلم نے دریافت فرمایا کہ یہ جملے کس شخص نے کہے ہیں۔ اس شخص نے عرض کیا کہ یا رسول اللہ صلی اللہ علیہ و آلہ و سلم میں نے کہے ہیں۔ آپ صلی اللہ علیہ و آلہ و سلم نے فرمایا کہ اس کلمہ پر بارہ فرشتے دوڑے (مطلب یہ ہے کہ اس کلمہ کو سننے کے بعد بارہ فرشتوں نے خواہش ظاہر کی کہ میں اس کو اٹھا کر بارگاہ الہی میں پیش کروں )


٭٭ محمد بن شجاع المروذی، اسماعیل، حجاج، ابو زبیر، عون بن عبد اللہ، عبداللہ ابن عمر سے روایت ہے کہ ہم لوگ حضرت رسول کریم صلی اللہ علیہ و آلہ و سلم کے ہمراہ نماز میں مشغول تھے کہ اس دوران ایک شخص نے کہا اللَّہُ أَکْبَرُ کَبِیرًا وَالْحَمْدُ لِلَّہِ کَثِیرًا وَسُبْحَانَ اللَّہِ بُکْرۃً وَأَصِیلًا۔ آپ صلی اللہ علیہ و آلہ و سلم نے فرمایا کہ کس شخص نے یہ کلمات پڑھے ہیں ؟ اس شخص نے کہا کہ میں نے یہ کلمات پڑھے ہیں یا رسول اللہ صلی اللہ علیہ و آلہ و سلم! آپ صلی اللہ علیہ و آلہ و سلم نے ارشاد فرمایا مجھ کو اس بات سے حیرت ہے کہ اس کلمہ کی وجہ سے آسمان کے دروازے کھول دئیے گئے۔ حضرت عبداللہ بن عمر نے فرمایا کہ اس دن سے میں نے اس کلمہ کو نہیں چھوڑا۔ جس وقت سے کہ حضرت رسول کریم صلی اللہ علیہ و آلہ و سلم نے یہ جملے ارشاد فرمائے۔

نماز کے دوران ہاتھ باندھنے سے متعلق

سوید بن نصر، عبد اللہ، موسیٰ بن عمیرالعنبری و قیس بن سلیم عنبری، علقمہ بن وائل، حضرت وائل بن حجر سے روایت ہے کہ میں نے حضرت رسول کریم صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم جس وقت نماز میں کھڑے ہوتے تو دایاں ہاتھ بائیں ہاتھ پر باندھ دیا کرتے تھے۔

اگر امام کسی شخص کو بایاں ہاتھ دائیں ہاتھ پر باندھے ہوئے دیکھے 

عمرو بن علی، عبدالرحمن، ہشیم، حجاج بن ابو زینب، ابو عثمان، ابن مسعود سے روایت ہے کہ حضرت رسول کریم صلی اللہ علیہ و آلہ و سلم نے دیکھا کہ میں نے بایاں ہاتھ دائیں ہاتھ پر باندھ رکھا تھا۔ آپ صلی اللہ علیہ و آلہ و سلم نے میرا دایاں ہاتھ پکڑ کر بائیں ہاتھ کے اوپر کر دیا۔

دائیں ہاتھ کو بائیں ہاتھ کے اوپر کس جگہ رکھے ؟

سوید بن نصر، عبداللہ بن مبارک، زائٍدۃ، عاصم بن کلیب، وائل بن حجر سے روایت ہے کہ میں نے کہا کہ میں رسول کریم صلی اللہ علیہ و آلہ و سلم کی نماز کو دیکھوں گا کہ آپ صلی اللہ علیہ و آلہ و سلم کس طریقہ سے نماز ادا فرماتے ہیں ؟ تو ایک روز میں نے دیکھا کہ آپ صلی اللہ علیہ و آلہ و سلم کھڑے ہوئے اور تکبیر پڑھی پھر دونوں ہاتھ اٹھا کر دونوں کانوں کے برابر کئے پھر دائیں ہاتھ کو اپنے بائیں ہاتھ پر رکھا یعنی ایک ہاتھ کا پہونچا دوسرے ہاتھ کے پہنچے پر رکھا اور ایک ہاتھ دوسرے ہاتھ پر رکھا اور اس طرح سے (دونوں کانوں کے برابر) اور دونوں ہاتھ اپنے گھٹنوں پر رکھے پھر جب سر اٹھایا رکوع سے تو دونوں ہاتھ اٹھائے اسی طرح سے یعنی کانوں کے برابر نہ رکھے پھر سجدہ فرمایا اور دونوں ہاتھ اپنے دونوں کانوں کے برابر کیا پھر بایاں پاؤں بچھا کر بیٹھ گئے اور بائیں ہتھیلی اپنی ران پر اور گھٹنے پر رکھ لی اور دائیں ہاتھ کی کہنی آپ صلی اللہ علیہ و آلہ و سلم نے دائیں ران پر رکھ لی پھر دو انگلی کو بند کر لیا اور ایک حلقہ بنایا (درمیان کی انگلی اور انگوٹھے سے ) اور شہادت کی انگلی کو آپ صلی اللہ علیہ و آلہ و سلم نے اوپر اٹھا لیا تو میں نے دیکھا کہ آپ صلی اللہ علیہ و آلہ و سلم کلمہ کی یعنی شہادت کی انگلی کو ہلاتے تھے اور اس سے دعا مانگتے تھے۔

کوکھ پر ہاتھ رکھ کر نماز پڑھنا ممنوع ہے 

اسحاق بن ابراہیم، جریر، ہشام، سوید بن نصر، عبداللہ بن مبارک، ہشام، ابن سیرین، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے کوکھ پر یعنی پشت پر ہاتھ رکھ کر نماز پڑھنے سے منع فرمایا۔


٭٭ حمید بن مسعٍدۃ، سفیان بن حبیب، سعید بن زیاد، زیاد بن صبیح سے روایت ہے کہ میں نے حضرت عبداللہ بن عمر کے برابر میں نماز ادا کی تو میں نے اپنا ہاتھ اپنی پشت پر رکھا۔ انہوں نے اپنا ہاتھ مارا (یعنی اشارہ کیا) جب میں نماز سے فارغ ہو گیا تو میں نے ایک آدمی سے دریافت کیا کہ یہ کون ہیں ؟ لوگوں نے کہا کہ یہ حضرت عبداللہ بن عمر ہیں۔ میں نے عرض کیا کہ اے ابو عبدالرحمن! تم کو کیا برا معلوم ہوا میری جانب سے انہوں نے کہا کہ یہ پھانسی دی جانے والی صورت ہے (مراد کوکھ پر ہاتھ رکھنا ہے ) اور بلاشبہ رسول کریم صلی اللہ علیہ و آلہ و سلم نے ہم لوگوں کو اس بات سے منع فرمایا ہے۔

دوران نماز دونوں پاؤں ملا کر کھڑا ہونا کیسا ہے ؟

عمرو بن علی، یحیی، سفیان بن سعید ثوری، میسرۃ، منہال بن عمرو، ابو عبیٍدۃ سے روایت ہے کہ حضرت عبداللہ بن مسعود نے ایک آدمی کو دیکھا نماز میں جو کہ پاؤں جوڑ کر کھڑا تھا کہا کہ اس آدمی نے خلاف سنت کیا ہے اگر وہ پاؤں کو دوسرے پاؤں سے جدا رکھتا (یعنی دونوں قدم کے درمیان کسی قسم کا فاصلہ رکھتا) اور کبھی وہ ایک پاؤں پر زور دیتا اور وہ اس کو آرام دیتا تو بہتر تھا پھر دوسرے پاؤں پر وزن دیتا اور اس کو آرام دیتا تو بہتر ہوتا۔


٭٭ اسمعیل بن مسعود، خالد، شعبہ، میسرۃ بن حبیب، منہال بن عمرو، ابو عبیٍدۃ، عبداللہ بن مسعود سے روایت ہے کہ انہوں نے ایک آدمی کو دونوں پاؤں کو ایک ساتھ ملا کر نماز ادا کرتے ہوئے دیکھا تو انہوں نے یہ دیکھ کر فرمایا کہ اگر یہ شخص فاصلہ رکھتا تو بہتر ہوتا۔

تکبیر تحریمہ کے بعد کچھ خاموش رہنا

محمود بن غیلان، وکیع، سفیان، عمارۃ بن قعقاع، ابو زرعۃ بن عمرو بن جریر، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم کچھ دیر تک خاموش رہتے تھے نماز شروع کرنے کے بعد اور اس میں وہ دعا پڑھا کرتے تھے۔


تکبیر تحریمہ اور قرأت کے درمیان میں کونسی دعا مانگنا چاہئے ؟

علی بن حجر، جریر، عمارۃ بن قعقاع، ابو زرعۃ بن عمرو بن جریر، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم جس وقت نماز کا آغاز فرماتے تو کچھ دیر تک خاموش رہتے میں نے عرض کیا یا رسول اللہ صلی اللہ علیہ و آلہ و سلم! میرے والدین آپ صلی اللہ علیہ و آلہ و سلم پر قربان ہوں آپ صلی اللہ علیہ و آلہ و سلم کیا فرمایا کرتے ہیں اس سکتہ کے درمیان تکبیر تحریمہ اور قرأت کے درمیان ہوتا ہے۔ آپ صلی اللہ علیہ و آلہ و سلم نے فرمایا میں کہتا ہوں ( اللَّہُمَّ بَاعِدْ بَیْنِی وَبَیْنَ خَطَایَایَ کَمَا بَاعَدْتَ بَیْنَ الْمَشْرِقِ وَالْمَغْرِبِ اللَّہُمَّ نَقِّنِی مِنْ خَطَایَایَ کَمَا یُنَقَّی الثَّوْبُ الْأَبْیَضُ مِنْ الدَّنَسِ اللَّہُمَّ اغْسِلْنِی مِنْ خَطَایَایَ بِالْمَائِ وَالثَّلْجِ وَالْبَرَدِ)۔ یعنی اے خدا مجھ کو میرے گناہوں سے اس قدر دور فرما دے جیسے کہ مشرق سے مغرب کا فاصلہ ہوتا ہے اور اے خدا مجھ کو گناہوں سے اس طریقہ سے صاف فرما دے کہ جس طرح سے سفید کپڑا صاف ہوتا ہے میل سے۔ اے خدا میرے گناہ برف اور پانی سے دھو دے اور اولے سے دھو دے۔

ایک اور دعا

عمرو بن عثمان بن سعید، شریح بن یزید حضرمی، شعیب بن ابو حمزٰۃ، محمد بن منکدر، جابر بن عبد اللہ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم جس وقت نماز کا آغاز فرماتے تو تکبیر پڑھتے اور فرماتے آخر تک مطلب یہ ہے کہ میری نماز اور میری قربانی اور میری زندگی اور میری موت تمام کی تمام خداوند قدوس کیلئے ہے جو کہ تمام دنیا جہان کا پالنے والا ہے اور اس کا کوئی شریک نہیں ہے مجھ کو یہی حکم ہے اور میں سب سے پہلے تابعدار ہوں (حکم خداوندی کا) اور اے اللہ! مجھ کو نیکی کے کام میں لگا دے اور عمدہ اخلاق سے نواز دے اور تیرے علاوہ کوئی ان میں لگانے والا نہیں ہے اور مجھ کو برے کام اور برے اخلاق سے محفوظ فرما دے اور کوئی نہیں ہے تیرے علاوہ مجھ کو بچانے والا۔

دوسری دعا تکبیر تحریمہ اور قرأت کے درمیان

عمرو بن علی، عبدالرحمن بن مہدی، عبدالعزیز بن ابو سلمہ، عمی الماجشون بن ابو سلمہ، عبدالرحمن اعرج، عبید اللہ بن ابو رافع، علی سے روایت ہے کہ رسول کریم صلی اللہ علیہ و آلہ و سلم جس وقت نماز شروع فرماتے تو آپ صلی اللہ علیہ و آلہ و سلم تکبیر پڑھتے پھر فرماتے یعنی میں نے چہرہ اس ذات کے سامنے کر لیا کہ جس نے آسمانوں اور زمینوں کو بنایا اس حالت میں کہ میں ایک سچے مذہب کا پیروکار ہوں اور میں جھوٹے دین سے بے زار ہوں اور میں ان لوگوں میں سے نہیں ہوں جو کہ خداوند قدوس کے ساتھ دوسروں کو بھی شریک بناتے ہیں۔ پس میری نماز اور قربانی اور موت و زندگی تمام کی تمام خداوند قدوس کے واسطے ہے جو کہ تمام ہی جہان کا پالنہار ہے اور اس کا کوئی شریک نہیں ہے مجھ کو یہی حکم ہے اور میں اس کے بعد تابعدار میں سے ہوں۔ اے خدا تو بادشاہ ہے اور تیرے علاوہ کوئی سچا معبود نہیں ہے میں تیرا بندہ ہوں میں نے اپنی جان پر ظلم کر لیا ہے اور میں اپنے گناہوں کا اقرار کرتا ہوں اے خدا میرے تمام گناہ معاف فرما دے اور آپ کے علاوہ کوئی بھی گناہ نہیں معاف کرتا ہے اور مجھ کو عمدہ عادت اور خصلت عطا فرما کوئی ان میں لگانے والا نہیں ہے اور مجھ سے میری عادت دور فرما دے تیرے علاوہ کوئی دور کرنے والا نہیں ہے۔ میں تیری خدمت میں حاضر ہوں اور میں تیری تابعداری میں بھلائی میں حاضر ہوں تمام کا تمام تیرا ہی اختیار ہے اور تیری طرف برائی نہیں ہے میں تیری وجہ سے ہوں اور تیری جانب جاؤں گا۔ تو صاحب برکت اور بلند ہے میں تجھ سے مغفرت چاہتا ہوں اپنے گناہ کی اور تیرے سامنے توبہ کرتا ہوں۔


٭٭ یحیی بن عثمان حمصی، ابن حمیر، شعیب بن ابو حمزٰۃ، محمد بن منکدر، عبدالرحمن بن ہرمز اعرج، محمد بن مسلمہ سے روایت ہے کہ حضرت رسول کریم صلی اللہ علیہ و آلہ و سلم جس وقت نفل پڑھنے کھڑے ہوتے تھے تو اللَّہُ أَکْبَرُ وَجَّہْتُ وَجْہِیَ لِلَّذِی فَطَرَ السَّمَوَاتِ وَالْأَرْضَ حَنِیفًا مُسْلِمًا وَمَا أَنَا مِنْ الْمُشْرِکِینَ إِنَّ صَلَاتِی وَنُسُکِی وَمَحْیَایَ وَمَمَاتِی لِلَّہِ رَبِّ الْعَالَمِینَ لَا شَرِیکَ لَہُ وَبِذَلِکَ أُمِرْتُ وَأَنَا أَوَّلُ الْمُسْلِمِینَ اللَّہُمَّ أَنْتَ الْمَلِکُ لَا إِلَہَ إِلَّا أَنْتَ سُبْحَانَکَ وَبِحَمْدِکَ۔ پھر قرأت فرماتے۔


تکبیر اور قرأت کے درمیان چوتھی ثناء

عبید اللہ بن فضالۃ بن ابراہیم، عبدالرزاق، جعفر بن سلیمان، علی بن علی، ابو متوکل، ابو سعید سے روایت ہے کہ حضرت رسول کریم صلی اللہ علیہ و آلہ و سلم جس وقت نماز شروع فرماتے تو سُبْحَانَکَ اللَّہُمَّ وَبِحَمْدِکَ تَبَارَکَ اسْمُکَ وَتَعَالَی جَدُّکَ وَلَا إِلَہَ غَیْرُکَ پڑھتے یعنی اے خدا تو پاک ہے۔ اے خدا شکر ہے تیرا نام برکت والا ہے اور بلند ہے بزگی تیری اور کوئی معبود نہیں ہے علاوہ تیرے۔


٭٭ احمد بن سلیمان، زید بن الحباب، جعفر بن سلیمان، علی بن علی، ابی المتوکل ابو سعید اس حدیث کا ترجمہ گزشتہ حدیث کے مطابق ہے۔

تکبیر تحریمہ اور قرأت کے درمیان ایک ذکر خداوندی

محمد بن مثنی، حجاج، حماد، ثابت و قتادہ و حمید، انس سے روایت ہے کہ حضرت رسول کریم صلی اللہ علیہ و آلہ و سلم ایک روز نماز پڑھانے میں مشغول تھے کہ اس دوران ایک شخص حاضر ہوا اس کا سانس پھول رہا تھا تو اس شخص نے کہا اللَّہُ أَکْبَرُ الْحَمْدُ لِلَّہِ حَمْدًا کَثِیرًا طَیِّبًا مُبَارَکًا فِیہِ فَلَمَّا قَضَی رَسُولُ اللَّہِ صَلَّی اللَّہُ عَلَیْہِ وَسَلَّمَ صَلَاتَہُ قَالَ أَیُّکُمْ الَّذِی تَکَلَّمَ بِکَلِمَاتٍ فَأَرَمَّ الْقَوْمُ قَالَ إِنَّہُ لَمْ یَقُلْ بَأْسًا قَالَ أَنَا یَا رَسُولَ اللَّہِ جِئْتُ وَقَدْ حَفَزَنِی النَّفَسُ فَقُلْتُہَا قَالَ النَّبِیُّ صَلَّی اللَّہُ عَلَیْہِ وَسَلَّمَ لَقَدْ رَأَیْتُ اثْنَیْ عَشَرَ مَلَکًا یَبْتَدِرُونَہَا أَیُّہُمْ یَرْفَعُہَا تو جس وقت حضرت رسول کریم صلی اللہ علیہ و آلہ و سلم نماز پڑھا چکے تو ارشاد فرمایا تم لوگوں میں سے کس شخص نے یہ کلمات پڑھے ہیں ؟ لوگ خاموش ہو گئے۔ آپ صلی اللہ علیہ و آلہ و سلم نے ارشاد فرمایا کہ اس شخص نے کوئی بری بات نہیں کہی۔ اس شخص نے عرض کیا یا رسول اللہ صلی اللہ علیہ و آلہ و سلم میں نے یہ کلمات کہے ہیں۔ حضرت رسول کریم صلی اللہ علیہ و آلہ و سلم نے فرمایا کہ میں نے بارہ فرشتوں کو دیکھا کہ وہ سب کے سب جلدی کر رہے تھے کون ان کلمات کو اٹھا کر لے جائے۔

پہلے سورۂ فاتحہ اور پھر دوسری سورت تلاوت کرے 

قتیبہ بن سعید، ابو عوانہ، قتادہ، انس سے روایت ہے کہ حضرت رسول کریم صلی اللہ علیہ و آلہ و سلم اور حضرت ابو بکر اور حضرت عمر فاروق قرأت شروع فرماتے تھے الْحَمْدُ لِلَّہِ رَبِّ الْعَالَمِینَ(مطلب یہ ہے کہ پہلے آپ صلی اللہ علیہ و آلہ و سلم سورہ فاتحہ تلاوت فرماتے تھے اور پھر سورت ملاتے تھے )۔


٭٭ عبد اللہ بن محمد بن عبدالرحمن زہری، سفیان، ایوب، قتادہ، انس سے روایت ہے کہ میں نے حضرت رسول کریم صلی اللہ علیہ و آلہ و سلم اور حضرت ابو بکر اور حضرت عمر فاروق کے ساتھ نماز پڑھی۔ انہوں نے قرأت شروع کی الْحَمْدُ لِلَّہِ رَبِّ الْعَالَمِینَ

بسم اللہ الرحمن الرحیم پڑھنا

علی بن حجر، علی بن مسہر، مختار بن فلفل، انس بن مالک سے روایت ہے کہ رسول کریم صلی اللہ علیہ و آلہ و سلم ہمارے درمیان تشریف فرما تھے کہ ایک دم آپ صلی اللہ علیہ و آلہ و سلم کو ہلکی سی نیند آ گئی پھر آپ صلی اللہ علیہ و آلہ و سلم نے سر اٹھایا تبسم فرماتے ہوئے۔ ہم نے دریافت کیا کہ آپ صلی اللہ علیہ و آلہ و سلم کس وجہ سے تبسم فرما رہے ہیں ؟ آپ صلی اللہ علیہ و آلہ و سلم نے ارشاد فرمایا ابھی ابھی مجھ پر ایک سورت نازل ہوئی ہے (بِسْمِ اللَّہِ الرَّحْمَنِ الرَّحِیمِ إِنَّا أَعْطَیْنَاکَ الْکَوْثَرَ فَصَلِّ لِرَبِّکَ وَانْحَرْ إِنَّ شَانِئَکَ ہُوَ الْأَبْتَرُ۔ (یعنی اے نبی! صلی اللہ علیہ و آلہ و سلم ہم نے آپ صلی اللہ علیہ و آلہ و سلم کو حوض کوثر عطاء فرمائی ہے تم بطور شکر کے اپنے پروردگار کیلئے نماز پڑھو اور قربانی کرو بلاشبہ تمہارے دشمن کی جڑ کٹنے والی ہے اور کیا تم لوگ واقف ہو کہ کوثر کیا ہے ؟ ہم نے عرض کیا کہ خدا اور اس کا رسول صلی اللہ علیہ و آلہ و سلم ہی خوب واقف ہیں آپ صلی اللہ علیہ و آلہ و سلم نے فرمایا کہ وہ نہر ہے کہ جس کا میرے پروردگار نے وعدہ فرمایا ہے جنت میں اور اس کے برتن ستاروں سے زیادہ ہیں۔ میری امت اس پر آئے گی پھر ایک شخص اس میں سے باہر کھنچا جائے گا۔ میں کہوں گا کہ اے پروردگار یہ تو میری امت ہے پروردگار فرمائے گا کہ تم واقف نہیں ہو کہ جو اس نے تمہارے بعد کیا ہے۔


٭٭ محمد بن عبداللہ بن عبدالحکم، شعیب، لیث، خالد، ابو ہلال، نعیم بن مجمر سے روایت ہے کہ میں حضرت ابو ہریرہ کی اقتداء میں نماز ادا کر رہا تھا انہوں نے فرمایا بِسْمِ اللَّہِ الرَّحْمَنِ الرَّحِیمِ تلاوت کی پھر سورہ فاتحہ تلاوت کی۔ جس وقت پر پہنچے تو انہوں نے آمین کہی۔ لوگوں نے بھی آمین کہی اور وہ جس وقت سجدہ میں جاتے تو اللَّہُ أَکْبَرُ کہتے اور وہ جب دو رکعت پڑھ کر اٹھتے تو اللَّہُ أَکْبَرُ کہتے۔ پھر جس وقت سلام پھیرا تو فرمایا اس ذات کی قسم کہ جس کے ہاتھ میں میری جان ہے میں تم لوگوں سے زیادہ مشابہ ہوں نماز میں حضرت رسول کریم صلی اللہ علیہ و آلہ و سلم کے۔

بسم اللہ الرحمن الرحیم آہستہ پڑھنا

محمد بن علی بن حسن بن شقیق، ابو حمزٰۃ، منصور بن زاذان، انس بن مالک سے روایت ہے کہ حضرت رسول کریم صلی اللہ علیہ و آلہ و سلم نے نماز پڑھائی توبِسْمِ اللَّہِ الرَّحْمَنِ الرَّحِیمِ کی آواز ہم لوگوں نے نہیں سنی اور حضرت ابو بکر اور حضرت عمر نے نماز پڑھی ہم نے ان سے بھی بسم اللہ کی آواز نہیں سنی مطلب یہ ہے کہ یہ تمام کے تمام حضرات آہستہ آواز سے بِسْمِ اللَّہِ الرَّحْمَنِ الرَّحِیمِ پڑھتے تھے۔


٭٭ عبد اللہ بن سعید ابو سعید اشجع، عقبہ بن خالد، شعبہ و ابن ابو عروبۃ، قتادہ، انس سے روایت ہے کہ میں نے حضرت رسول کریم صلی اللہ علیہ و آلہ و سلم اور حضرت ابو بکر اور حضرت عمر اور حضرت عثمان غنی کی اقتداء میں نماز ادا کی۔ میں نے کسی کو بِسْمِ اللَّہِ الرَّحْمَنِ الرَّحِیمِ بلند آواز سے پڑھتے ہوئے نہیں سنا۔


٭٭ اسمعیل بن مسعود، خالد، عثمان بن غیاث، ابو نعامۃ حنفی، ابن عبداللہ بن مغفل کے صاحبزادے سے روایت ہے کہ حضرت عبداللہ بن مغفل جس وقت کسی کو بِسْمِ اللَّہِ الرَّحْمَنِ الرَّحِیمِ(آواز سے ) پڑھتے ہوئے سنتے تھے تو فرماتے کہ میں نے حضرت رسول کریم صلی اللہ علیہ و آلہ و سلم اور حضرت ابو بکر اور حضرت عمر کی اقتداء میں نماز ادا کی اور کسی کو بِسْمِ اللَّہِ الرَّحْمَنِ الرَّحِیمِ (پکار کر) پڑھتے ہوئے نہیں سنا۔

سورۂ فاتحہ میں بسم اللہ نہ پڑھنا

قتیبہ، مالک، العلاء بن عبدالرحمن، ابو سائب، ہشام ابن زہرۃ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص نماز پڑھے اور اس میں سورہ فاتحہ نہ پڑھے وہ ناقص ہے وہ ناقص ہے وہ ناقص ہے ہرگز پوری نہیں ہے حضرت ابو سائب نے فرمایا کہ میں نے ابو ہریرہ سے دریافت کیا کہ میں کبھی کبھی امام کی اقتداء میں ہوتا ہوں تو میں سورہ فاتحہ کس طریقہ سے پڑھوں ؟ انہوں نے فرمایا اور پھر میرا ہاتھ دبایا اور ارشاد فرمایا اے فارسی اپنے دل میں پڑھ لے اس لئے کہ میں نے رسول کریم صلی اللہ علیہ و آلہ و سلم سے سنا ہے آپ صلی اللہ علیہ و آلہ و سلم فرماتے تھے کہ خداوند قدوس فرماتا ہے نماز میرے اور بندے کے درمیان آدھی آدھی تقسیم ہو گئی ہے تو نماز آدھی میرے واسطے ہے اور آدھی میرے بندے کے واسطے ہے اور میرا بندہ جو مانگے وہ اس کے واسطے موجود ہے رسول کریم صلی اللہ علیہ و آلہ و سلم نے ارشاد فرمایا جس وقت بندہ کہتا ہے (اَلْحَمْدُ لِلَّہِ رَبِّ الْعَالَمِینَ) تمام تعریف خدا کے واسطے ہے جو کے مالک ہے تمام جہان کا تو خداوند قدوس فرماتا ہے کہ میرے بندے نے میری تعریف کی ہے پھر بندہ کہتا ہے الرَّحْمَنِ الرَّحِیمِ بہت مہربان اور نہایت رحم والا تو خداوند قدوس فرماتا ہے میرے بندے نے میری تعریف بیان کی پھر بندہ کہتا ہے مَالِکِ یَوْمِ الدِّینِ مالک ہے بدلہ کے دن کا۔ تو خداوند قدوس ارشاد فرماتا ہے۔ میرے بندے نے میری بزرگی بیان کی اس کے بعد بندہ کہتا ہے إِیَّاکَ نَعْبُدُ وَإِیَّاکَ نَسْتَعِینُ کہ ہم تیری ہی عبادت کرتے ہیں اور تجھ ہی سے مدد مانگتے ہیں۔ یہ آیت کریمہ میرے اور بندے کے درمیان ہے اور میرے بندے کے واسطے ہے کہ وہ جو کچھ مانگے پھر بندہ کہتا ہے اہْدِنَا الصِّرَاطَ الْمُسْتَقِیمَ یعنی ہم کو سیدھا راستہ دکھلا دے۔ صِرَاطَ الَّذِینَ أَنْعَمْتَ عَلَیْہِمْ ان لوگوں کا راستہ کہ جن پر تو نے اپنا فضل و کرم کیا۔ غَیْرِ الْمَغْضُوبِ عَلَیْہِمْ وَلَا الضَّالِّینَ۔ یعنی نہ کہ ان لوگوں کا راستہ جن پر تو ناراض ہوا وہ گمراہ ہو گئے۔ مذکورہ تین آیت کریمہ بندوں کے واسطے ہے وہ جو سوال کرے وہ موجود ہے۔

نماز کے دوران الحمد شریف کی تلاوت لازمی ہے 

محمد بن منصور، سفیان، زہری، محمود بن ربیع، عباٍدۃ بن صامت سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ اس شخص کی نماز ہی نہیں ہوتی جو شخص سورہ فاتحہ نہ پڑھے۔


٭٭ سوید بن نصر، عبد اللہ، معمر، زہری، محمود بن ربیع، عباٍدۃ بن صامت سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا اس شخص کی نماز ہی نہیں ہوتی جو سورہ فاتحہ نہ پڑھے۔ پھر اس سے زیادہ (یعنی سورت وغیرہ)۔

فضیلت سورۂ فاتحہ

محمد بن عبداللہ بن مبارک مخرمی، یحیی بن آدم، ابو احوص، عمار بن زریق، عبداللہ بن عیسی، سعید بن جبیر، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم تشریف فرما تھے کہ حضرت جبرائیل آپ صلی اللہ علیہ و آلہ و سلم کے پاس تشریف رکھتے تھے۔ کہ اس دوران آسمان کے اوپر سے دروازہ کھولنے کی آواز سنی تو انہوں نے اپنی آنکھ اوپر کی طرف اٹھا کر دیکھا پھر فرمایا کہ یہ آسمان کا وہ دروازہ ہے جو کہ آج سے قبل کبھی نہیں کھلا تھا۔ اس کے بعد اس آسمانی دروازے میں سے ایک فرشتہ نازل ہوا اور حضرت رسول کریم صلی اللہ علیہ و آلہ و سلم کی خدمت اقدس میں حاضر ہوا اور عرض کیا کہ مبارک ہو تم کو دونوں انعام عنایت کئے گئے اور تم سے قبل کسی نبی کو نہیں عطاء فرمائے ایک تو سورہ فاتحہ دوسری آخری آیت کریمہ سورہ بقرہ کی۔ (مطلب یہ ہے کہ آمَنَ الرَّسُولُ سے لے کر ختم سورہ بقرہ تک) یعنی اگر تم ان میں سے ایک حرف بھی پڑھو گے تو تم کو اجر و ثواب ملے گا۔

تفسیر آیت کریمہ سے آخر تک

اسماعیل بن مسعود، خالد، شعبہ، خبیب بن عبدالرحمن، حفص بن عاصم، ابو سعید بن معلی سے روایت ہے کہ رسول کریم صلی اللہ علیہ و آلہ و سلم ان کے سامنے سے گزرے آپ صلی اللہ علیہ و آلہ و سلم اس وقت نماز میں مشغول تھے آپ صلی اللہ علیہ و آلہ و سلم نے ان کو طلب فرمایا تو رسول کریم صلی اللہ علیہ و آلہ و سلم نے ارشاد فرمایا تم نے کس وجہ سے یہ جواب دیا انہوں نے فرمایا میں نماز میں مشغول تھا۔ آپ صلی اللہ علیہ و آلہ و سلم نے فرمایا کیا خداوند قدوس نے ارشاد نہیں فرمایا کہ اے اہل ایمان! تم جواب دو خدا اور اس کے رسول صلی اللہ علیہ و آلہ و سلم کو جس وقت وہ تم کو ان کاموں کے واسطے طلب کرے جن سے تمہاری زندگی۔ (یعنی آخرت میں زندگی کا لطف حاصل ہو سکے ) میں تم لوگوں کو ایک ایسی سورت بتلاؤں گا مسجد سے نکلنے سے قبل جو کہ بڑی آیت ہے پھر آپ صلی اللہ علیہ و آلہ و سلم مسجد سے نکلنے لگے۔ میں نے عرض کیا یا رسول اللہ! آپ صلی اللہ علیہ و آلہ و سلم نے کیا فرمایا تھا؟ آپ صلی اللہ علیہ و آلہ و سلم نے فرمایا وہ سورۃالْحَمْدُ لِلَّہِ رَبِّ الْعَالَمِینَ ہے اور پہلی سورت سبع مثانی اور قرآن عظیم ہے۔


٭٭ حسین بن حریث، فضل بن موسی، عبدالحمید بن جعفر، العلاء بن عبدالرحمن، ابو ہریرہ، ابی بن کعب سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ خداوند قدوس نے نہ تو تورات میں اور نہ ہی انجیل میں کوئی سورت سورہ فاتحہ جیسی نازل فرمائی وہ ام القرآن ہے یعنی قرآن کی جڑ ہے وہ سبع مثانی ہے۔ ارشاد خداوندی ہے کہ یہ سورت میرے اور میرے بندہ کے درمیان تقسیم ہوئی ہے اور میرے بندہ کے لئے وہ ہے جو وہ مانگے۔


٭٭ محمد بن قدامۃ، جریر، اعمش، مسلم، سعید بن جبیر، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم کو سبع مثانی عطا فرمائی گئی یعنی سات سورتیں جو کہ بڑی سورت ہیں تو سبع مثانی سے مراد یہ سات سورتیں ہیں اور مثانی ان سورت کو اس وجہ سے کہا کہ ایک سورت کا مضامین دوسری سورت میں موجود ہیں اور وہ سورہ بقرہ اور سورہ آل عمران سورہ نساء سورہ مائدہ سورہ اعراف سورہ ہود اور سورہ یونس ہیں۔


٭٭ علی بن حجر، شریک، ابو اسحاق، سعید بن جبیر، عبداللہ ابن عباس، نے فرمایا کہ سبع مثانی سے مراد وہ سات سورتیں ہیں جو بہت زیادہ لمبی ہیں۔

امام کی اقتداء میں سری نماز میں (سوا سورۃ فاتحہ کے ) قرأت نہ کرے 

محمد بن مثنی، یحیی، شعبۃ، قتادہ، زرارۃ، عمران بن حصین سے روایت ہے کہ حضرت رسول کریم صلی اللہ علیہ و آلہ و سلم نے نماز ظہر ادا فرمائی تو ایک شخص نے آپ صلی اللہ علیہ و آلہ و سلم کے پیچھے سبع اسم ایک تلاوت فرمائی جس وقت آپ صلی اللہ علیہ و آلہ و سلم نماز سے فارغ ہو گئے تو آپ صلی اللہ علیہ و آلہ و سلم نے دریافت فرمایا کہ اس سورت کو کس شخص نے تلاوت کیا؟  آپ صلی اللہ علیہ و آلہ و سلم نے ارشاد فرمایا کہ مجھ کو اس بات کا خیال ہوا کہ کوئی شخص مجھ سے قرآن کریم چھین رہا ہے۔


٭٭ ابوعوانہ، قتادہ، زرارۃبن اوفی، عمران بن حصین، ترجمہ سابقہ حدیث میں گزر چکا ہے 

جہری نماز میں امام کے پیچھے قرأت نہ کرنے کا بیان

قتیبہ، مالک، ابن شہاب، ابن اکیمۃ لیثی، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم ایک نماز سے فارغ ہوئے جس میں بلند آواز سے آپ صلی اللہ علیہ و آلہ و سلم نے قرأت فرمائی تو ارشاد فرمایا کیا تمہارے میں سے کسی شخص نے میرے ہمراہ تلاوت قرآن کریم کی ہے۔ ایک شخص نے عرض کیا جی ہاں یا رسول اللہ صلی اللہ علیہ و آلہ و سلم میں نے قرآن کریم کی تلاوت کی ہے آپ صلی اللہ علیہ و آلہ و سلم نے فرمایا کہ اسی وجہ سے ہی تو مجھ کو (دوران نماز خیال ہوا کہ) مجھ کو کیا ہو گیا ہے کہ قرآن کریم مجھ سے چھین رہا ہے۔ جس وقت لوگوں نے یہ بات سنی تو جس نماز میں آپ صلی اللہ علیہ و آلہ و سلم پکار کر قرأت کرتے تو کوئی شخص آپ صلی اللہ علیہ و آلہ و سلم کی اقتداء میں قرأت نہ کرتا۔

جس وقت امام جہری نماز میں قرأت کرے تو مقتدی کچھ نہ پڑھیں لیکن سورۂ فاتحہ پڑھیں 

ہشام بن عمار، صدقۃ، زید بن واقد، حرام بن حکیم، نافع بن محمود بن ربیعۃ، عباٍدۃ بن صامت سے روایت ہے کہ حضرت رسول کریم صلی اللہ علیہ و آلہ و سلم نے کسی وقت کی نماز جہری کی امامت فرمائی پھر ارشاد فرمایا جس وقت میں بلند آواز سے قرأت کروں تو کوئی شخص کچھ نہ پڑھے لیکن سورہ فاتحہ۔

آیت کریمہ کی تفسیر

جارود بن معاذ ترمذی، ابو خالد، الاحمر، محمد بن عجلان، زید بن اسلم، ابو صالح، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا امام اس واسطے ہے کہ تم لوگ اس کی تابعداری کرو جس وقت وہ تکبیر کہے تم بھی تکبیر کہو اور جس وقت وہ قرأت کرے تم خاموش رہو اور جس وقت وہ سَمِعَ اللَّہُ لِمَنْ حَمِدَہُ کہے تو تم رَبَّنَا لَکَ الْحَمْدُ کہو۔


٭٭ محمد بن عبداللہ بن مبارک، محمد بن سعد انصاری، محمد بن عجلان، زید بن اسلم، ابو صالح، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا امام تو اس لئے ہے کہ اس کی تابعداری کی جائے وہ جس وقت وہ تکبیر کہے تم بھی تکبیر کہو اور وہ جس وقت وہ قرأت کرے تم خاموش رہو اور غور سے سنو۔

مقتدی کی قرأت امام کے واسطے کافی ہے 

ہارون بن عبد اللہ، زید بن حباب، معاویہ بن صالح، ابو زاہریٰۃ، کثیر بن مرۃ حضرمی، ابو درداء سے روایت ہے کہ حضرت رسول کریم صلی اللہ علیہ و آلہ و سلم سے دریافت فرمایا گیا کہ کیا ہر ایک نماز میں قرأت ہے ؟ آپ صلی اللہ علیہ و آلہ و سلم نے ارشاد فرمایا جی ہاں۔ ایک انصاری نے کہا کہ یہ بات لازم ہو گئی۔ آپ صلی اللہ علیہ و آلہ و سلم نے میری جانب دیکھا اور میں تمام لوگوں سے زیادہ آپ صلی اللہ علیہ و آلہ و سلم سے نزدیک تھا۔ آپ صلی اللہ علیہ و آلہ و سلم نے ارشاد فرمایا کہ میں اس بات سے واقف ہوں کہ جس وقت امام لوگوں کی امامت کرے تو اس کی قرأت ان کو کافی ہے۔ (صاحب نسائی شریف) حضرت عبدالرحمن نے فرمایا کہ اس حدیث کو رسول کریم صلی اللہ علیہ و آلہ و سلم کا قول قرار دینا غلط ہے دراصل یہ ابو درداء کا قول ہے۔

جو کوئی تلاوت قرآن نہ کر سکے تو اس کے واسطے اس کا کیا بدل ہے ؟

یوسف بن عیسیٰ و محمود بن غیلان، فضل بن موسی، مسعر، ابراہیم اسکسکی، ابن ابو اوفی سے روایت ہے کہ ایک شخص خدمت نبوی صلی اللہ علیہ و آلہ و سلم میں حاضر ہوا اور عرض کیا یا رسول اللہ صلی اللہ علیہ و آلہ و سلم مجھ کو قرآن کریم معمولی سا بھی یاد نہیں ہو سکتا تو آپ صلی اللہ علیہ و آلہ و سلم مجھ کو ایسی چیز سکھلائیں جو قرآن کریم کا بدل بن سکے ؟ آپ صلی اللہ علیہ و آلہ و سلم نے ارشاد فرمایا تم سُبْحَانَ اللَّہِ وَالْحَمْدُ لِلَّہِ وَلَا إِلَہَ إِلَّا اللَّہُ وَاللَّہُ أَکْبَرُ وَلَا حَوْلَ وَلَا قُوَّٰۃَ إِلَّا بِاللَّہِ کہہ لو۔

امام آمین بلند آواز سے پکارے 

عمرو بن عثمان، بقیٰۃ، زبیدی، زہری، ابو سلمہ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت پڑھنے والا (امام) آمین کہے تو تم بھی آمین پکارو۔ کیونکہ فرشتے بھی (ساتھ میں ) آمین کہتے ہیں۔ (اس لفظ کا مطلب یہ ہے اے خدا میرا عمل قبول فرما لے ) پھر جس شخص کی آمین فرشتوں کی آمین کے برابر ہو جائے تو اس کے اگلے پیچھے گناہ معاف کر دیئے جائیں گے۔


٭٭ محمد بن منصور، سفیان، زہری، سعید بن مسیب، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت امام کہے تو تم آمین پکارو۔ اس لئے کہ فرشتے بھی آمین پکارتے ہیں اور امام بھی آمین پکارتا ہے۔ پھر جس شخص کی آمین فرشتوں کی آمین کے مطابق ہو گی اس کے اگلے پیچھے گناہ معاف کر دیئے جائیں گے۔


٭٭ اسماعیل بن مسعود، یزید بن زریع، معمر، الزہری، سعید بن المسیب، ابی ہریرۃ، اس کا ترجمہ گزشتہ حدیث کے مطابق ہے۔


٭٭ قتیبہ، مالک، ابن شہاب، سعیدو ابو سلمہ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت امام آمین کہے تو تم لوگ بھی آمین کہو۔ کیونکہ جس کسی کی آمین فرشتوں کی آمین ٹکرائے گی (یعنی اسی وقت ہو گی) تو اس کے اگلے پیچھے تمام گناہ معاف کر دیئے جائیں گے۔

امام کی اقتداء میں آمین کہنا اس کا حکم

قتیبہ، مالک، سمی، ابو صالح، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ جس وقت امام غَیْرِ الْمَغْضُوبِ عَلَیْہِمْ وَلَا الضَّالِّینَ کہہ چکے تو تم لوگ آمین پکارو۔ کیونکہ جس شخص کی آمین کہنا فرشتوں کی آمین کے برابر ہو جائے گی تو اس کے اگلے پیچھے تمام گناہ معاف کر دیئے جائیں گے۔

فضیلت آمین

قتیبہ، مالک، ابو زناد، اعرج، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تم لوگوں میں سے کوئی شخص آمین پکارتا ہے تو فرشتے آسمان میں آمین پکارتے ہیں پھر اگر تمہاری آمین اور ان کی آمین برابر ہو گئی تو تم لوگوں کے اگلے اور پیچھے تمام گناہ معاف کر دیئے جائیں گے۔

اگر مقتدی کو نماز میں چھینک آ جائے تو کیا کہنا چاہئے ؟

قتیبہ، رفاعۃ بن یحیی بن عبداللہ بن رفاعۃ بن رافع سے روایت ہے کہ میں نے حضرت رسول کریم صلی اللہ علیہ و آلہ و سلم کی اقتداء میں نماز ادا کی تو مجھ کو چھینک آ گئی۔ میں نے عرض کیا آخر تک۔ جس وقت آپ صلی اللہ علیہ و آلہ و سلم نماز سے فارغ ہو گئے تو دریافت کیا کہ کس نے یہ بات نماز میں کہی تھی؟ لیکن کسی نے جواب نہیں دیا۔ آپ صلی اللہ علیہ و آلہ و سلم نے پھر دریافت کیا تو میں نے عرض کیا کہ یا رسول اللہ صلی اللہ علیہ و آلہ و سلم یہ بات میں نے کہی تھی۔ آپ صلی اللہ علیہ و آلہ و سلم نے ارشاد فرمایا تم نے کیا بات کہی تھی؟ میں نے کہا آخر تک۔ یہ سن کر حضرت رسول کریم صلی اللہ علیہ و آلہ و سلم نے ارشاد فرمایا اس ذات کی قسم جس کے قبضہ میں میری جان ہے لیکن اس کو تیس سے زائد فرشتوں نے بھاگ کر اٹھایا اور تمام اس بات کا لالچ کرتے تھے کہ ان کلمات کو کون اوپر لے جائے۔


٭٭ عبدالحمید بن محمد مخلد، یونس بن ابو اسحاق، عبدالجبار بن وائل، وائل بن حجر سے روایت ہے کہ میں نے حضرت رسول کریم صلی اللہ علیہ و آلہ و سلم کی اقتداء میں نماز ادا کی۔ جس وقت آپ صلی اللہ علیہ و آلہ و سلم نے تکبیر کہی تو دونوں ہاتھ اٹھائے کچھ اپنے کانوں سے نیچے تک پھر جس وقت غَیْرِ الْمَغْضُوبِ عَلَیْہِمْ وَلَا الضَّالِّینَ کہہ چکے تو آمین کہی تو میں نے آمین سنا اور میں آپ صلی اللہ علیہ و آلہ و سلم کے پیچھے تھا کہ اس دوران ایک شخص کو آپ صلی اللہ علیہ و آلہ و سلم نے یہ کہتے ہوئے سنا (الْحَمْدُ لِلَّہِ حَمْدًا کَثِیرًا طَیِّبًا مُبَارَکًا فِیہِ) آخر تک۔ بہرحال جس وقت آپ صلی اللہ علیہ و آلہ و سلم نے سلام پھیرا تو دریافت کیا یہ بات کس نے کہی تھی؟ ایک شخص نے عرض کیا میں نے یا رسول اللہ صلی اللہ علیہ و آلہ و سلم! اور میری نیت یہ جملہ کہنے سے بری نہیں تھی۔ رسول کریم صلی اللہ علیہ و آلہ و سلم نے فرمایا (یاد رکھو) بارہ فرشتے ہیں جو کہ اس کلمہ پر دوڑ پڑتے تھے (اس بات سے اس کلمہ کی عظمت کا اندازہ ہوتا ہے ) پھر آپ صلی اللہ علیہ و آلہ و سلم نے فرمایا کہ وہ فرشتے کسی جگہ نہیں ٹھہرتے اور یہ کلمات عرش الہی تک یعنی بارگاہ رب العالمین تک پہنچ گئے۔

فضائل قرآن کریم

اسحاق بن ابراہیم، سفیان، ہشام بن عروہ، عائشہ صدیقہ سے روایت ہے کہ حارث بن حشام نے رسول کریم صلی اللہ علیہ و آلہ و سلم سے دریافت فرمایا آپ صلی اللہ علیہ و آلہ و سلم پر وحی کس کس طریقہ سے نازل ہوتی ہے ؟ آپ صلی اللہ علیہ و آلہ و سلم نے فرمایا مجھ پر وحی اس طریقہ سے نازل ہوتی ہے کہ کبھی تو اس طریقہ سے ہوتا ہے کہ جس طرح سے گھنٹی کی آواز (جھنکار) پھر وہ بند ہو جاتی ہے جس وقت اس کو یاد کرتا ہوں اور اس طریقہ سے وحی نازل ہونا مجھ کو سخت محسوس ہوتا ہے اور کبھی وحی لے کر ایک فرشتہ انسان کی صورت میں میرے پاس آتا ہے وہ مجھے بتلا دیتا ہے۔


٭٭ محمد بن سلمہ و الحارث بن مسکین، ابن قاسم، مالک، ہشام بن عروہ، عائشہ صدیقہ رضی اللہ عنہا سے روایت ہے کہ حارث بن حشام نے حضرت رسول کریم صلی اللہ علیہ و آلہ و سلم سے دریافت کیا کہ آپ صلی اللہ علیہ و آلہ و سلم پر وحی کس طریقہ سے نازل ہوتی ہے ؟ حضرت رسول کریم صلی اللہ علیہ و آلہ و سلم نے ارشاد فرمایا کبھی تو وحی اس طریقہ سے نازل ہوتی ہے جس طریقہ سے کسی گھنٹی کی جھنکار ہوتی ہے جو کہ میرے اوپر سخت گزرتی ہے پھر وہ موقوف ہو جاتی ہے۔ جس وقت اس کو یاد کرتا ہوں اور کبھی فرشتہ ایک انسان کی صورت بن کر میرے پاس آتا ہے اور وہ فرشتہ مجھ سے گفتگو کرتا ہے میں اس حکم الہی کو یاد کر لیتا ہوں حضرت عائشہ صدیقہ رضی اللہ عنہا نے فرمایا کہ میں نے دیکھا کہ جس وقت سخت ترین موسم سرما میں حضرت رسول کریم صلی اللہ علیہ و آلہ و سلم پر وحی نازل ہوتی تھی پھر وہ وحی آنا بند ہو جاتی تھی تو آپ صلی اللہ علیہ و آلہ و سلم کی پیشانی سے پسینہ نکلنے لگتا وحی کی سختی کی وجہ سے اس کے زور سے۔


٭٭ قتیبہ، ابو عوانہ، موسیٰ بن ابو عائشہ صدیقہ، سعید بن جبیر، عبداللہ ابن عباس، کی تفسیر کے سلسلہ میں بیان فرماتے ہیں کہ رسول کریم صلی اللہ علیہ و آلہ و سلم مذکورہ بالا آیت کریمہ کے نازل ہونے کی وجہ سے زحمت گوارا فرماتے اور تکلیف برداشت فرماتے اور (قرآن کریم کے نازل ہونے کے وقت) آپ صلی اللہ علیہ و آلہ و سلم اپنے مبارک ہونٹ کو ہلایا کرتے تھے کہ کہیں ایسا نہ ہو جائے کہ مجھ سے بھول ہو جائے جس پر خداوند قدوس نے ارشاد فرمایا (لَا تُحَرِّکْ بِہِ لِسَانَکَ لِتَعْجَلَ بِہِ إِنَّ عَلَیْنَا جَمْعَہُ وَقُرْآنَہُ) 75۔ القیامۃ:16) اس آیت کریمہ کا حاصل یہ ہے کہ اے نبی صلی اللہ علیہ و آلہ و سلم تم اپنی زبان قرآن کریم کے نزول کے وقت (ساتھ ساتھ نہ چلا) جلدی قرآن کریم سیکھنے کی غرض سے دراصل قرآن کریم کا یاد کرانا اور اس کا محفوظ کرنا تو ہمارے ذمہ ہے اور اس کے جمع کرنے اور محفوظ کرانے کی ذمہ داری ہماری ہے پھر تم اس قرآن کریم کی تلاوت میں مشغول ہو جاؤ تو جس وقت ہم قرآن کریم پڑھنے لگ جائیں تو تم اس کی تابعداری کرو (یعنی خاموشی توجہ اور غور کے ساتھ قرآن کریم سنا کرو) تو جس وقت سے مذکورہ آیت کریمہ نازل ہوئی تو جبرائیل علیہ السلام خدمت نبوی صلی اللہ علیہ و آلہ و سلم میں حاضر ہوئے اور آپ صلی اللہ علیہ و آلہ و سلم قرآن کریم سنتے اور وہ قرآن کریم کی تلاوت فرماتے اس کے بعد جبرائیل تشریف لے جاتے آپ صلی اللہ علیہ و آلہ و سلم اسی طریقہ سے کرتے کہ جس طریقہ سے حضرت جبرائیل نے تعلیم دی تھی۔


٭٭ نصر بن علی، عبدالاعلی، معمر، زہری، عروہ، ابن مخرمۃ، عمر بن خطاب سے روایت ہے کہ میں نے حضرت ہشام بن حکیم بن حزام کو سورۃ الفرقان کی تلاوت کرتے ہوئے سنا۔ انہوں نے اس طریقہ سے کچھ الفاظ پڑھے کہ جس طریقہ سے حضرت رسول کریم صلی اللہ علیہ و آلہ و سلم نے مجھ کو وہ الفاظ نہیں پڑھائے تھے۔ میں نے کہا کہ یہ سورت تم کو کس نے پڑھائی؟ انہوں نے فرمایا کہ حضرت رسول کریم صلی اللہ علیہ و آلہ و سلم نے۔ میں نے کہا کہ تم جھوٹ بھول رہے ہو اس طریقہ سے حضرت رسول کریم صلی اللہ علیہ و آلہ و سلم نے نہ پڑھائی (اور نہ سکھلائی ہو گی) پھر میں ان کا ہاتھ پکڑ کر حضرت رسول کریم صلی اللہ علیہ و آلہ و سلم کی خدمت میں لے گیا اور عرض کیا کہ یا رسول اللہ صلی اللہ علیہ و آلہ و سلم آپ صلی اللہ علیہ و آلہ و سلم نے مجھ کو سورۃ الفرقان کی تعلیم دی ہے اور میں نے ان کو تلاوت کرتے ہوئے سنا اور انہوں نہ کچھ الفاظ اس طریقہ سے پڑھے کہ آپ صلی اللہ علیہ و آلہ و سلم نے مجھ کو اس طریقہ سے نہیں سکھلائے تھے۔ میں نے عرض کیا کہ یہ سورت تم کو کس نے سکھلائی انہوں نے کہا کہ حضرت رسول کریم صلی اللہ علیہ و آلہ و سلم نے۔ میں نے عرض کیا کہ تم جھوٹ بول رہے ہو حضرت رسول کریم صلی اللہ علیہ و آلہ و سلم نے اس طریقہ سے کبھی نہیں پڑھائی ہو گی۔ حضرت رسول کریم صلی اللہ علیہ و آلہ و سلم نے حضرت ہشام سے فرمایا پڑھو۔ انہوں نے پڑھا کہ جس طریقہ سے پہلے پڑھا تھا۔ آپ صلی اللہ علیہ و آلہ و سلم نے ارشاد فرمایا کہ یہ سورت اسی طریقہ سے نازل ہوئی ہے پھر حضرت رسول کریم صلی اللہ علیہ و آلہ و سلم نے ارشاد فرمایا قرآن کریم سات زبانوں (لغات) میں نازل ہوا ہے 


٭٭ محمد بن سلمہ و حارث بن مسکین، ابن قاسم، مالک، ابن شہاب، عروہ بن زبیر، عبدالرحمن بن عبدالقاری، عمر بن خطاب سے روایت ہے کہ وہ فرماتے تھے کہ میں نے حضرت ہشام بن حکیم کو سورۃ الفرقان دوسرے طریقہ سے تلاوت کرتے ہوئے سنا۔ اس طریقہ سے میں جس طریقہ سے پڑھتا تھا اور خود رسول کریم صلی اللہ علیہ و آلہ و سلم نے مجھ کو یہ سورت تعلیم دی تھی۔ تو میں قریب تھا کہ میں جلدی (گفتگو) کروں لیکن میں نے ان کو مہلت دی جس وقت وہ اس سورت کی تلاوت سے فارغ ہو گئے تو میں نے ان کی ہی چادر ان کے گلے میں ڈال کر خدمت نبوی صلی اللہ علیہ و آلہ و سلم میں حاضر ہوا اور عرض کیا یا رسول اللہ صلی اللہ علیہ و آلہ و سلم! میں نے ان کو سورۃ الفرقان کی دوسرے طریقہ سے تلاوت کرتے ہوئے سنا ہے جو کہ اس طریقہ سے مختلف ہے کہ جس طریقہ سے مجھ کو آپ صلی اللہ علیہ و آلہ و سلم نے تعلیم دی۔ حضرت رسول کریم صلی اللہ علیہ و آلہ و سلم نے ان سے ارشاد فرمایا تم تلاوت کرو انہوں نے اسی طریقہ سے تلاوت کی جس طریقہ سے میں نے ان سے سنا تھا۔ حضرت رسول کریم صلی اللہ علیہ و آلہ و سلم نے ارشاد فرمایا یہ سورت اسی طریقہ سے نازل ہوئی پھر مجھ سے ارشاد فرمایا تم اس سورت کی تلاوت کرو میں نے اسی طریقہ سے سورت کی تلاوت کی پھر آپ صلی اللہ علیہ و آلہ و سلم نے فرمایا یہ سورت اسی طریقہ سے نازل ہوئی ہے اور قرآن کریم سات زبانوں (لغات) میں نازل ہوا ہے۔ تو جس طریقہ سے سہولت ہو تم لوگ اسی طریقہ سے تلاوت کرو۔


٭٭ یونس بن عبدالاعلی، ابن وہب، یونس، ابن شہاب، عروہ بن زبیر، مسور بن مخرمۃ و عبدالرحمن بن عبدالقاری، عمر بن خطاب سے روایت ہے کہ میں نے حضرت ہشام بن حکیم سے سنا سورۃ الفرقان کی تلاوت فرماتے ہوئے حضرت رسول کریم صلی اللہ علیہ و آلہ و سلم کی زندگی میں میں نے ان کو ان الفاظ میں تلاوت فرماتے ہوئے سنا جو کہ حضرت رسول کریم صلی اللہ علیہ و آلہ و سلم نے مجھ کو تعلیم نہیں دئیے تھے تو ہو سکتا تھا کہ مذکورہ وجہ کی وجہ سے میں ان پر بحالت نماز ہی حملہ آور ہو جاتا لیکن میں نے انتہائی صبر سے کام لیا حتی کہ انہوں نے سلام پھیر دیا پس جس وقت وہ سلام پھیر چکے تو میں نے ان ہی کی چادر ان کے گلے میں ڈال دی اور میں نے ان سے دریافت کیا کہ (ٹھیک ٹھیک) بتلا کہ اس سورت کو تمہیں کس نے بتلایا ہے ؟ یعنی یہ سورت جو کہ میں نے ابھی ابھی سنی ہے انہوں نے فرمایا کہ مجھ کو حضرت رسول کریم صلی اللہ علیہ و آلہ و سلم نے یہ سورت سکھلائی اور پڑھائی ہے۔ اس پر میں نے جواب دیا کہ تم جھوٹ بول رہے ہو خدا کی قسم مجھ کو خود یہ سورت حضرت رسول کریم صلی اللہ علیہ و آلہ و سلم نے سکھلائی ہے پھر کس وجہ سے تم اس کے خلاف کہہ رہے ہو کہ حضرت رسول کریم صلی اللہ علیہ و آلہ و سلم نے مجھ کو یہ سورت پڑھائی ہے۔ بہرحال آخرکار میں ان کو پکڑ کر حضرت رسول کریم صلی اللہ علیہ و آلہ و سلم کی خدمت میں لے آیا اور میں نے عرض کیا کہ یا رسول اللہ صلی اللہ علیہ و آلہ و سلم میں نے ان کو سورۃ الفرقان دوسرے طریقہ سے اور کچھ دوسرے الفاظ کے ساتھ پڑھتے ہوئے سنا ہے۔ جس طریقہ سے کہ وہ سورت آپ صلی اللہ علیہ و آلہ و سلم نے مجھ کو نہیں سکھلائی اور یہ سورت مجھ کو آپ صلی اللہ علیہ و آلہ و سلم ہی پڑھا چکے ہیں۔ حضرت رسول کریم صلی اللہ علیہ و آلہ و سلم نے ارشاد فرمایا اے عمر تم ان کو چھوڑ دو۔ پھر فرمایا اے ہشام تم اس سورت کو پڑھو۔ چنانچہ انہوں نے اس طریقہ سے تلاوت فرمائی کہ جس طریقہ سے میں نے ان کو تلاوت کرتے ہوئے سنا۔ حضرت رسول کریم صلی اللہ علیہ و آلہ و سلم نے ارشاد فرمایا کہ یہ سورت (اسی طریقہ سے نازل ہوئی ہے ) اے عمر! تم اس سورت کی تلاوت کرو۔ چنانچہ میں نے اس سورت کو اسی طریقہ سے تلاوت کیا کہ جس طریقہ سے مجھے پڑھایا تھا آپ صلی اللہ علیہ و آلہ و سلم نے فرمایا کہ یہ سورت اسی طریقہ سے نازل ہوئی ہے پھر آپ صلی اللہ علیہ و آلہ و سلم نے ارشاد فرمایا کہ قرآن کریم سات طریقہ سے نازل ہوا ہے تو تم جس طریقہ سے قرآن کریم کو آسان اور سہل محسوس کرو تو اسی کے مطابق تم تلاوت کرو۔


٭٭ محمد بن بشار، محمد بن جعفر، غندر، شعبہ، حکم، مجاہد، ابن ابی لیلی، ابی بن کعب سے روایت ہے کہ رسول کریم صلی اللہ علیہ و آلہ و سلم ایک روز قبیلہ بنی غفار کے تالاب پر بیٹھے ہوئے تھے کہ اس دوران حضرت جبرائیل تشریف لائے اور فرمایا خداوند قدوس نے آپ صلی اللہ علیہ و آلہ و سلم کو حکم فرمایا ہے کہ امت ایک طریقہ سے قرآن کریم کی تلاوت کرے۔ یہ سن کر آپ صلی اللہ علیہ و آلہ و سلم نے ارشاد فرمایا میں خداوند قدوس سے معافی کا طلب گار ہوں اور اس کی مغفرت چاہتا ہوں اس لئے کہ میری امت میں اس بات کی قوت نہیں ہے۔ اس کے بعد جبرائیل دوسری مرتبہ تشریف لائے اور فرمایا کہ خداوند قدوس نے حکم فرمایا ہے کہ آپ صلی اللہ علیہ و آلہ و سلم کی امت قرآن کریم کو دو طریقہ سے تلاوت کیا کرے۔ آپ صلی اللہ علیہ و آلہ و سلم نے فرمایا کہ میں خداوند قدوس کی مغفرت چاہتا ہوں میری امت میں اس قدر قوت نہیں ہے اس کے بعد تیسری مرتبہ حضرت جبرائیل آئے اور فرمانے لگے کہ خداوند قدوس نے حکم فرمایا ہے کہ آپ صلی اللہ علیہ و آلہ و سلم کی امت قرآن کریم کو تین طریقہ سے تلاوت کیا کرے۔ آپ صلی اللہ علیہ و آلہ و سلم نے فرمایا کہ میں خداوند قدوس سے معافی چاہتا ہوں کہ میری امت میں اس قدر قوت نہیں ہے اس کے بعد چوتھی مرتبہ حضرت جبرائیل تشریف لائے اور فرمانے لگے کہ خداوند قدوس حکم فرماتا ہے کہ آپ صلی اللہ علیہ و آلہ و سلم کی امت قرآن کریم کو سات مرتبہ تلاوت کیا کرے۔ مطلب یہ ہے کہ ملک عرب کے سات زبان والے حضرات اپنے اپنے علاقہ کی زبان میں تلاوت قرآن کریم کیا کریں۔


٭٭ عمرو بن منصور، ابو جعفر بن نفیل، معقل بن عبید اللہ، عکرمۃ بن خالد، سعید بن جبیر، عبداللہ ابن عباس، ابی بن کعب سے روایت ہے کہ رسول کریم صلی اللہ علیہ و آلہ و سلم نے مجھ کو ایک سورت کی تعلیم دی میں ایک دن مسجد میں بیٹھا ہوا تھا کہ ایک آدمی نے وہی سورت تلاوت کی لیکن اس نے وہ سورت دوسرے طریقہ سے تلاوت کی میں نے عرض کیا کہ تم کو یہ سورت کس نے تعلیم دی ہے ؟ اس شخص نے عرض کیا کہ رسول کریم صلی اللہ علیہ و آلہ و سلم نے مجھ کو یہ سورت سکھلائی۔ اس پر میں نے کہا کہ تم ابھی اس جگہ سے رخصت نہ ہونا جس وقت تک کہ ہم رسول کریم صلی اللہ علیہ و آلہ و سلم سے ملاقات نہ کر لیں۔ اس کے بعد میں آپ صلی اللہ علیہ و آلہ و سلم کی خدمت میں حاضر ہوا اور عرض کیا یا رسول اللہ صلی اللہ علیہ و آلہ و سلم! یہ آدمی میرے خلاف تلاوت کرتا ہے یعنی جو سورت جس طریقہ سے آپ صلی اللہ علیہ و آلہ و سلم نے مجھ کو پڑھائی اور سکھلائی ہے اس کے خلاف یہ شخص اس سورت کو تلاوت کر رہا ہے۔ رسول کریم صلی اللہ علیہ و آلہ و سلم نے ارشاد فرمایا اے ابی! تم پڑھو تو میں نے وہ سورت تلاوت کی۔ آپ صلی اللہ علیہ و آلہ و سلم نے فرمایا کہ تم نے بہتر طریقہ سے تلاوت کی پھر آپ صلی اللہ علیہ و آلہ و سلم نے اس آدمی سے فرمایا کہ تم اس سورت کی تلاوت کرو چنانچہ انہوں نے اس سورت کی تلاوت کی آپ صلی اللہ علیہ و آلہ و سلم نے فرمایا تم نے عمدہ طریقہ سے تلاوت کی۔ پھر آپ صلی اللہ علیہ و آلہ و سلم نے ارشاد فرمایا اے ابی قرآن کریم سات طریقہ سے نازل ہوا ہے اور ہر ایک طریقہ صحیح اور کافی ہے۔


٭٭ یعقوب بن ابراہیم، یحیی، حمید، انس سے روایت ہے کہ میرے قلب میں کبھی اس قسم کی بات نہیں چھپی رہی جب سے میں نے اسلام قبول کیا جب سے یہ بات محسوس ہوئی کہ کوئی ایک آیت ایک شخص کس طرح پڑھتا ہے۔ آخر میں رسول کریم صلی اللہ علیہ و آلہ و سلم کی خدمت میں حاضر ہوا اور میں نے عرض کیا یا رسول اللہ! آپ صلی اللہ علیہ و آلہ و سلم نے مجھ کو یہ آیت کریمہ اس طریقہ سے تعلیم دی ہے۔ آپ صلی اللہ علیہ و آلہ و سلم نے فرمایا جی ہاں۔ پھر دوسرے شخص نے کہا کہ آپ صلی اللہ علیہ و آلہ و سلم نے مجھ کو یہ آیت کریمہ اس طریقہ سے تعلیم دی ہے۔ آپ صلی اللہ علیہ و آلہ و سلم نے فرمایا جی ہاں۔ حضرت جبرائیل اور حضرت میکائیل میرے پاس تشریف لائے تو حضرت جبرائیل دائیں جانب بیٹھ گئے اور حضرت میکائیل بائیں جانب بیٹھ گئے حضرت جبرائیل نے فرمایا کہ قرآن کریم ایک طریقہ سے تلاوت کیا کرو میکائیل نے فرمایا کہ زیادہ کرا زیادہ کرا۔ یہاں تک کہ سات طریقہ سے پہنچ جائے اور فرمایا کہ ہر ایک طریقہ سے تلاوت قرآن شافی اور کافی ہے۔


٭٭ قتیبہ، مالک، نافع، عبداللہ ابن عمر سے روایت ہے کہ رسول کریم صلی اللہ علیہ و آلہ و سلم نے ارشاد فرمایا حافظ قرآن کی مثال ایسی ہے کہ جس طریقہ سے اونٹ والے کی مثال ہے جس کی رسی سے اونٹ بندھے ہوئے ہوں اور اگر وہ اس کی حفاظت کرے گا تو وہ اونٹ محفوظ رہیں گے اور اگر چھوڑ دے گا تو چلے (بھاگ) جائیں گے۔


٭٭ عمران بن موسی، یزید بن زریع، شعبہ، منصور، ابو وائل، عبداللہ بن مسعود سے روایت ہے کہ رسول کریم صلی اللہ علیہ و آلہ و سلم نے فرمایا یہ بات بری ہے کہ اگر کوئی شخص یہ بات کہے کہ میں فلاں آیت کریمہ بھول گیا بلکہ اس طریقہ سے کہنا چاہیے کہ فلاں آیت کریمہ بھلا دیا گیا (اس لئے کہ اس میں غلطی کا احساس ہوتا ہے اور لفظ بھول گیا میں لا پرواہی ظاہر ہوتی ہے ) اور تم لوگ قرآن کریم یاد کرتے ہو اس لئے کہ قرآن کریم سینوں سے جلد نکل جاتا ہے۔ ان جانور سے بھی زیادہ جو کہ رسی سے بندھے ہوئے ہوں۔

سنت فجر میں کیا پڑھنا چاہئے ؟

عمران بن یزید، مروان بن معاویہ الفزاری، عثمان بن حکیم، سعید بن یسار، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم سنت فجر میں پہلی رکعت میں آخر تک جو کہ سورہ بقرہ میں فرمایا گیا ہے وہ تلاوت فرمایا کرتے تھے اور دوسری رکعت میں آیت مبارکہ (اٰمَنَّا بِاللہِ ۚ وَاشْہَدْ بِاَنَّا مُسْلِمُوْنَ ) 3۔ آل عمران:52) تلاوت فرماتے تھے۔

سنت فجر میں سورۂ کافرون اور سورۂ اخلاص پڑھنے سے متعلق

عبدالرحمن بن ابراہیم، مروان، یزید بن کیسان، ابو حازم، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے فجر کی نماز کی سنتوں میں قُلْ یَا أَیُّہَا الْکَافِرُونَ اور قُلْ ہُوَ اللَّہُ أَحَدٌ تلاوت فرمائی۔

فجر کی سنتیں خفیف پڑھنا

اسحاق بن ابراہیم، جریر، یحیی بن سعید، محمد بن عبدالرحمن، عمرۃ، عائشہ صدیقہ رضی اللہ عنہا سے روایت ہے کہ میں یہ دیکھا کرتی تھی کہ حضرت رسول کریم صلی اللہ علیہ و آلہ و سلم فجر کی سنتوں کو اس قدر ہلکا پڑھا کرتے تھے کہ میں کہا کرتی تھی کہ کیا سورہ فاتحہ بھی تلاوت فرمائی ہے یا نہیں۔

نماز فجر میں سورۂ روم کی تلاوت کرنا

محمد بن بشار، عبدالرحمن، سفیان، عبدالملک بن عمیر، شبیب ابو روح سے روایت ہے کہ انہوں نے حضرت رسول کریم صلی اللہ علیہ و آلہ و سلم کے ساتھ نماز فجر ادا کی آپ صلی اللہ علیہ و آلہ و سلم نے نماز فجر میں سورہ روم کی تلاوت فرمائی۔ جس وقت نماز سے فارغ ہو گئے تو آپ صلی اللہ علیہ و آلہ و سلم نے فرمایا کہ کیا حالت ہے وہ نماز پڑھتے ہیں اور ہم لوگوں کے ساتھ لیکن وہ اچھی طریقہ سے پاکی حاصل نہیں کرتے وہی لوگ قرآن کریم (کی عظمت) فراموش کرتے ہیں۔

نماز فجر میں ساٹھ آیات کریمہ سے لے کر ایک سو آیات کریمہ تک تلاوت کرنا

محمد بن اسماعیل بن ابراہیم، یزید، سلیمان تیمی، سیار، یعنی ابن سلامۃ، ابو برزٰۃ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نماز فجر میں ساٹھ آیات کریمہ سے لے کر ایک سو آیات کریمہ تک تلاوت فرماتے تھے۔


نماز فجر میں سورۂ ق کی تلاوت سے متعلق

عمران بن یزید، ابن ابو رجال، یحیی بن سعید، عمرۃ، ام ہشام بنت حارثۃ بن نعمان سے روایت ہے کہ میں نے سورہ قاف نہیں سیکھی لیکن حضرت رسول کریم صلی اللہ علیہ و آلہ و سلم کے پیچھے نماز پڑھ پڑھ کر آپ صلی اللہ علیہ و آلہ و سلم اس کو نماز فجر میں تلاوت کرتے تھے۔


٭٭ اسماعیل بن مسعود و محمد بن عبدالاعلی، خالد، شعبہ، زیاد بن علاقۃ سے روایت ہے کہ میں نے اپنے چچا سے سنا وہ فرماتے تھے کہ میں نے حضرت رسول کریم صلی اللہ علیہ و آلہ و سلم کے ساتھ نماز فجر ادا کی آپ صلی اللہ علیہ و آلہ و سلم نے ایک رکعت میں (وَالنَّخْلَ بَاسِقَاتٍ لَہَا طَلْعٌ نَضِیدٌ) تلاوت کیا۔ حضرت شعبہ نے کہا کہ میں نے زیاد سے بازار میں ایک بڑے مجمع میں ملاقات کی تو انہوں نے سورہ قاف تلاوت فرمائی۔

نماز فجر میں سورۂ  تکویر تلاوت کرنا

محمد بن ابان بلخی، وکیع بن جراح، مسعر، مسعودی، ولید بن سریع، عمرو بن حریث سے روایت ہے کہ انہوں نے حضرت رسول کریم صلی اللہ علیہ و آلہ و سلم سے سنا کہ آپ صلی اللہ علیہ و آلہ و سلم نماز فجر میں سورہ تکویر پڑھتے تھے۔


فجر میں سورۃ الفلق اور سورۃ الناس پڑھنا

موسی بن حزام ترمذی وہارون بن عبد اللہ، ابو اسامۃ، سفیان، معاویہ بن صالح، عبدالرحمن بن جبیر بن نفیر، وہ اپنے والد سے ، عقبہ بن عامر سے روایت ہے کہ انہوں نے حضرت رسول کریم صلی اللہ علیہ و آلہ و سلم سے سورہ معوذتین کے بارے میں دریافت فرمایا تو آپ صلی اللہ علیہ و آلہ و سلم نے نماز فجر میں ان ہی دونوں سورت کو تلاوت فرمایا۔

فضیلت سورۃ الفلق اور سورۃ الناس

قتیبہ، لیث، یزید بن ابو حبیب، ابو عمران اسلم، عقبہ بن عامر سے روایت ہے کہ میں حضرت رسول کریم صلی اللہ علیہ و آلہ و سلم کے ہمراہ ہوا آپ صلی اللہ علیہ و آلہ و سلم اس وقت سوار تھے تو میں نے اپنا ہاتھ آپ صلی اللہ علیہ و آلہ و سلم کے پاؤں مبارک پر رکھ دیا اور عرض کیا یا رسول اللہ صلی اللہ علیہ و آلہ و سلم! مجھ کو سورہ ہود اور سورہ یوسف سکھلا دیں آپ صلی اللہ علیہ و آلہ و سلم نے فرمایا کہ تم نہیں پڑھ سکتے ہو کوئی سورت بہتر نہیں ہے خدا کی نزدیک سورۃالفلق اور سورۃالناس سے۔


٭٭ محمد بن قدامۃ، جریر، بیان، قیس، عقبہ بن عامر سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا چند آیات ہیں جو کہ میرے اوپر رات میں نازل ہوئیں اور یہ کہ ان جیسی آیات کبھی بھی نہیں دیکھی گئیں ان میں سے ایک تو سورۃ الفلق اور دوسری سورہ الناس یعنی قُلْ أَعُوذُ بِرَبِّ الْفَلَقِ اور قُلْ أَعُوذُ بِرَبِّ النَّاسِ۔

بروز جمعہ نماز فجر میں کونسی سورت تلاوت کی جائے ؟

محمد بن بشار، یحیی بن سعید، سفیان، عمرو بن علی، عبدالرحمن، سفیان، سعد بن ابراہیم، عبدالرحمن اعرج، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نماز میں بروز جمعہ سورہ الم تنزیل اور ھَل اَتیٰ یعنی سورہ سجدہ اور سورہ دہر تلاوت فرماتے تھے۔


٭٭ قتیبہ، ابو عوانہ، علی بن حجر، شریک، مخول بن راشد، مسلم، سعید بن جبیر، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم نماز فجر میں جمعہ کے دن سورہ تنزیل السجدہ اور سورہ دہر کی تلاوت فرماتے تھے۔

قرآن کریم کے سجدوں سے متعلق

ابراہیم بن حسن مقسمی، حجاج بن محمد، عمر بن ذر، سعید بن جبیر، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم نے سورہ ص میں سجدہ کیا اور ارشاد فرمایا داؤد علیہ السلام نے یہ سجدہ توبہ کے لئے فرمایا تھا۔ تو ہم لوگ شکر خداوندی بجا لانے کے واسطے سجدہ کیا کرتے تھے اور خداوند قدوس نے داؤد علیہ السلام کی دعا قبول فرمائی۔

سورۂ نجم کے سجدہ سے متعلق

عبدالملک بن عبدالحمید بن میمون بن مہرا ن، ابن حنبل، ابراہیم بن خالد، رباح، معمر، ابن طاؤس، عکرمۃ بن خالد، جعفر بن مطلب بن ابو وداعۃ سے روایت ہے کہ حضرت رسول کریم صلی اللہ علیہ و آلہ و سلم نے مکہ مکرمہ میں سورہ نجم کی تلاوت فرمائی تو آپ صلی اللہ علیہ و آلہ و سلم نے سجدہ فرمایا اور جس قدر لوگ آپ صلی اللہ علیہ و آلہ و سلم کے نزدیک بیٹھے ہوئے تھے تمام کے تمام نے سجدہ کیا۔ میں نے اپنا سر اٹھایا اور سجدہ نہیں فرمایا اور میں ان دنوں میں مسلمان نہیں تھا۔


٭٭ اسماعیل بن مسعود، خالد، شعبۃ، ابو اسحاق، اسود، عبداللہ بن مسعود سے روایت ہے کہ حضرت رسول کریم صلی اللہ علیہ و آلہ و سلم نے سورہ نجم تلاوت فرمائی تو اس میں سجدہ فرمایا۔

سورۂ نجم میں سجدہ نہ کرنے سے متعلق

علی بن حجر، اسماعیل، ابن جعفر، یزید بن خصیفۃ، یزید بن عبداللہ بن قسیط، عطاء بن یسار سے روایت ہے کہ انہوں نے حضرت زید بن ثابت سے دریافت فرمایا کہ امام کی اقتداء میں قرأت کرنی چاہیے یا نہیں ؟ تو انہوں نے فرمایا کہ امام کی اقتداء میں قرأت نہیں کرنی چاہیے اور فرمایا کہ میں نے حضرت رسول کریم صلی اللہ علیہ و آلہ و سلم کے سامنے سورہ نجم کی تلاوت کی تو آپ صلی اللہ علیہ و آلہ و سلم نے سجدہ نہیں فرمایا۔

سورۂ  انشقت میں سجدہ کرنے سے متعلق

قتیبہ، مالک، عبداللہ بن یزید، ابو سلمہ بن عبدالرحمن سے روایت ہے کہ ابو ہریرہ نے سورہ انشقت تلاوت فرمائی تو اس میں سجدہ فرمایا پھر جس وقت تلاوت سے فارغ ہو گئے تو لوگوں نے بیان فرمایا کہ رسول کریم صلی اللہ علیہ و آلہ و سلم نے اس میں سجدہ فرمایا ہے۔


٭٭ محمد بن رافع، ابن ابی ذنب، عبدالعزیز بن عیاش، ابن قیس، محمد، عمر بن عبدالعزیز، ابو سلمہ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے سورہ انشقت میں سجدہ فرمایا۔


٭٭ محمد بن منصور، سفیان، یحیی بن سعید، ابو بکر بن محمد بن عمرو بن حزم، عمر بن عبدالعزیز، ابو بکر بن عبدالرحمن بن حارث بن ہشام، ابو ہریرہ سے روایت ہے کہ ہم نے سجدہ کیا حضرت رسول کریم صلی اللہ علیہ و آلہ و سلم کے ساتھ إِذَا السَّمَاءُ انْشَقَّتْ اور اقْرَأْ بِاسْمِ رَبِّکَ میں۔


٭٭ قتیبہ، سفیان، یحیی بن سعید، ابی بکر بن محمد، عمر بن عبدالعزیز، ابو بکر بن عبدالرحمن، ابو ہریرہ رضی اللہ عنہ سے یہ روایت مذکورہ بالا روایت کی طرح ہے۔


٭٭ عمرو بن علی، یحیی، قرۃ بن خالد، محمد بن سیرین، ابو ہریرہ سے روایت ہے کہ حضرت ابو بکر اور حضرت عمر نے سجدہ فرمایا اذاإِذَا السَّمَاءُ انْشَقَّتْ میں اور انہوں نے جو کہ ان دونوں سے بہتر تھے یعنی حضرت رسول کریم صلی اللہ علیہ و آلہ و سلم۔

سورۂ اقراء میں سجدہ کرنے سے متعلق

اسحاق بن ابراہیم، المعتمر، قرۃ، ابن سیرین، ابو ہریرہ سے روایت ہے کہ حضرت ابو بکر اور حضرت عمر نے سورہ انشقت اور سورہ اقْرَأْ بِاسْمِ رَبِّکَ میں سجدہ فرمایا۔


٭٭ اسحاق بن ابراہیم، سفیان، ایوب بن موسی، عطاء بن میناء، ابو ہریرہ سے روایت ہے کہ میں نے حضرت رسول کریم صلی اللہ علیہ و آلہ و سلم کے ساتھ سورہ العلق اور سورہ اقراء میں سجدہ کیا۔

نماز فرض میں سجدہ تلاوت سے متعلق

حمید بن مسعٍدۃ، سلیم و ابن خضر، تیمی، بکر بن عبداللہ مزنی، ابو رافع سے روایت ہے کہ میں نے حضرت ابو ہریرہ کی اقتداء میں نماز عشاء ادا کی تو انہوں نے إِذَا السَّمَاءُانْشَقَّتْ تلاوت فرمائی اور اس میں انہوں نے سجدہ فرمایا۔ جس وقت فارغ ہوئے تو میں نے کہا اے ابو ہریرہ! یہ سجدہ بالکل نئے قسم کا سجدہ ہے کہ جس کو کہ ہم نے کبھی نہیں کیا (اور نہ ہی سنا) ہے۔ انہوں نے فرمایا ابو القاسم صلی اللہ علیہ و آلہ و سلم نے اس سورت میں سجدہ فرمایا ہے اور میں آپ صلی اللہ علیہ و آلہ و سلم کی اقتداء میں تھا تو ہمیشہ میں سجدہ کرتا رہوں گا یہاں تک کہ رسول کریم صلی اللہ علیہ و آلہ و سلم سے میری ملاقات ہو۔

دن کے وقت نماز میں قرأت آہستہ کرنی چاہئے 

محمد بن قدامۃ، جریر، رقبۃ، عطاء سے روایت ہے کہ ابو ہریرہ نے فرمایا ہر ایک نماز میں قرأت ہوتی ہے لیکن جس نماز میں رسول کریم صلی اللہ علیہ و آلہ و سلم نے ہم لوگوں کو قرأت سنائی ہے تو اس نماز میں ہم تم کو (بلند) آواز سے سناتے ہیں اور جس نماز میں آپ صلی اللہ علیہ و آلہ و سلم نے تلاوت قرآن آہستہ سے فرمائی ہے تو ہم لوگ بھی آہستہ سے تلاوت کرتے ہیں۔


٭٭ محمد بن عبدالاعلی، خالد، ابن جریج، عطاء، ہریرہ، اس کا ترجمہ سابق کے مطابق ہے۔

نماز ظہر میں قرأت سے متعلق

محمد بن ابراہیم بن صدران، سلم بن قتیبہ، ہاشم بن برید، ابو اسحاق، براء بن عازب سے روایت ہے کہ ہم لوگ حضرت رسول کریم صلی اللہ علیہ و آلہ و سلم کی اقتداء میں نماز ظہر ادا فرماتے تھے تو کوئی ایک آدھ آیت کریمہ متعدد آیت کریمہ کے بعد سنائی دیتی تھی سورہ لقمان اور سورہ ذاریات کی۔


٭٭ محمد بن شجاع مروذی، ابو عبیٍدۃ، عبداللہ بن عبید، ابو بکر بن نضر سے روایت ہے کہ ہم لوگ مقام طف میں حضرت انس کے پاس تھے انہوں نے نماز ظہر کی امامت فرمائی جس وقت نماز سے فراغت ہو گئی تو فرمایا کہ میں نے حضرت رسول کریم صلی اللہ علیہ و آلہ و سلم کے ساتھ نماز ظہر ادا فرمائی۔ آپ صلی اللہ علیہ و آلہ و سلم نے یہ دو سورت پڑھیں دو رکعت میں یعنی سورہ اعلیٰ اور سورہ غاشیہ۔


نماز ظہر میں پہلی رکعت میں سورت پڑھنے سے متعلق

عمرو بن عثمان، ولید، سعید بن عبدالعزیز، عطیٰۃ بن قیس، قزعۃ، ابو سعیدخدری سے روایت ہے کہ نماز ظہر شروع ہو جایا کرتی تھی پھر کوئی شخص مقام بقیع جاتا تھا اور وہ قضائے حاجت کے بعد وضو کرتا تھا پھر وہ واپس آتا تو اس وقت تک حضرت رسول کریم صلی اللہ علیہ و آلہ و سلم پہلی رکعت میں ہوتے تو آپ صلی اللہ علیہ و آلہ و سلم اس مقدار میں رکعت پڑھتے تھے۔


٭٭ یحیی بن درست، ابو اسماعیل، قناد، خالد، یحیی بن ابی کثیر، عبداللہ بن ابو قتادہ سے روایت ہے کہ حضرت رسول کریم صلی اللہ علیہ و آلہ و سلم نماز ظہر ادا فرماتے تھے تو پہلی دو رکعت میں قرأت فرماتے تھے اور آپ صلی اللہ علیہ و آلہ و سلم کبھی کبھی ایک آدھ آیت کریمہ سنایا کرتے تھے (کہ جس کو آپ صلی اللہ علیہ و آلہ و سلم ذرا بلند آواز میں پڑھتے ) اور پہلی رکعت نماز ظہر اور نماز فجر کی آپ صلی اللہ علیہ و آلہ و سلم طویل پڑھا کرتے تھے بہ نسبت دوسری رکعت کے۔


نماز ظہر میں امام کا آیت کریمہ پڑھنا اگر سنایا جائے 

عمران بن یزید بن خالد بن مسلم، ابو جمیل، اسماعیل بن عبداللہ ابن سماعۃ، اوزاعی، یحیی بن ابی کثیر، عبداللہ بن ابو قتادہ سے روایت ہے کہ حضرت رسول کریم صلی اللہ علیہ و آلہ و سلم سورہ فاتحہ اور دو سورتیں پڑھتے تھے نماز ظہر کی پہلی دو رکعت میں اور نماز عصر میں اور کبھی کبھی (اتفاق سے مذکورہ دو نمازوں میں ) ایک آدھ آیت کریمہ ہم کو سنائی دیتی اور پہلی رکعت کو آپ صلی اللہ علیہ و آلہ و سلم طویل فرماتے تھے 

نماز ظہر کی دوسری رکعت میں پہلی رکعت سے کم قرأت کرنا

عبید اللہ بن سعید، معاذ بن ہشام، یحیی بن ابو کثیر، عبداللہ بن ابو قتادہ سے روایت ہے کہ حضرت رسول کریم صلی اللہ علیہ و آلہ و سلم نماز ظہر کی پہلی دو رکعت میں قرأت فرماتے۔ کبھی ایک آدھ آیت کریمہ ہم لوگ سن لیا کرتے تھے اور پہلی رکعت کو آپ صلی اللہ علیہ و آلہ و سلم دوسری رکعت سے طویل فرماتے تھے اور نماز فجر میں بھی آپ صلی اللہ علیہ و آلہ و سلم اسی طریقہ سے کرتے تھے اور آپ صلی اللہ علیہ و آلہ و سلم پہلی رکعت کو دوسری رکعت سے طویل فرماتے اور نماز عصر میں بھی آپ صلی اللہ علیہ و آلہ و سلم پہلی رکعت میں قرأت فرماتے لیکن پہلی رکعت کو دوسری رکعت سے طویل فرماتے اور دوسری کو چھوٹی کرتے یعنی مختصر پڑھتے۔

نماز ظہر کی دو رکعت میں قرات

محمد بن مثنی، عبدالرحمن، بن مہدی، ابان بن یزید، یحیی بن ابی کثیر، عبداللہ بن ابو قتادہ سے روایت ہے کہ حضرت رسول کریم صلی اللہ علیہ و آلہ و سلم نماز ظہر اور نماز عصر کی پہلی دو رکعت میں سورہ فاتحہ اور دو سورت پڑھتے تھے اور بعد والی دو رکعت میں دو سورہ فاتحہ پڑھتے اور کبھی ایک آدھ آیت کریمہ اس طریقہ سے پڑھتے تھے کہ ہم لوگ سن لیا کرتے تھے اور آپ صلی اللہ علیہ و آلہ و سلم نماز ظہر کی پہلی رکعت طویل پڑھا کرتے تھے۔

نماز عصر کی شروع والی دو رکعت میں قرات

قتیبہ، ابن ابو عدی، حجاج، الصواف، یحیی بن ابی کثیر، عبداللہ بن ابو قتادہ سے روایت ہے کہ حضرت رسول کریم صلی اللہ علیہ و آلہ و سلم نماز ظہر اور نماز عصر کی پہلی دو رکعت میں سورہ فاتحہ اور دو سورت پڑھا کرتے تھے اور ایک آدھ آیت کریمہ آپ صلی اللہ علیہ و آلہ و سلم اس طریقہ سے پڑھا کرتے تھے کہ ہم لوگ وہ آیت کریمہ سن لیا کرتے تھے اور آپ صلی اللہ علیہ و آلہ و سلم نماز ظہر کی پہلی رکعت لمبی کرتے اور دوسری رکعت چھوٹی یعنی مختصر کرتے اور آپ صلی اللہ علیہ و آلہ و سلم نماز فجر میں بھی اسی طریقہ سے کرتے تھے۔


٭٭ عمرو بن علی، عبدالرحمن، حماد بن سلمہ، سماک، جابر بن سمرۃ سے روایت ہے کہ حضرت رسول کریم صلی اللہ علیہ و آلہ و سلم نماز ظہر اور نماز عصر میں وَالسَّمَاءِ ذَاتِ الْبُرُوجِ وَالسَّمَاءِ وَالطَّارِقِ اور ان کے برابر سورت پڑھا کرتے تھے۔


٭٭ اسحاق بن منصور، عبدالرحمن، شعبہ، سماک، جابر بن سمرۃ سے روایت ہے کہ حضرت رسول کریم صلی اللہ علیہ و آلہ و سلم نماز ظہر میں واللیل پڑھتے اور نماز عصر میں اس سورت کے برابر پڑھتے اور نماز فجر میں اس سورت سے لمبی سورت اور طویل سورت پڑھا کرتے تھے جیسے کہ سورہ دہر اور سورہ مرسلات یا سورہ ق اور سورہ رحمن۔

قیام اور قرأت کو مختصر کرنے سے متعلق

قتیبہ، عطاف بن خالد، زید بن اسلم سے روایت ہے کہ ہم لوگ حضرت انس بن مالک کی خدمت میں حاضر ہوئے انہوں نے فرمایا کہ تم لوگ نماز سے فارغ ہو چکے ہو؟ ہم نے کہا جی ہاں۔ انہوں نے اپنی باندی سے کہا کہ پانی لے کر آ۔ پھر فرمایا کہ میں نے کسی امام کی اقتداء میں نماز نہیں ادا کی جو کہ حضرت رسول کریم صلی اللہ علیہ و آلہ و سلم کی نماز کے زیادہ مشابہ ہو تم لوگوں کے امام کی نماز سے زیادہ۔ زید نے کہا کہ عمر بن عبدالعزیز جو کہ اس زمانہ کے خلیفہ اور امام تھے وہ رکوع اور سجدہ عمدہ طریقہ سے ادا فرمایا کرتے تھے اور وہ قیام اور قعود کو مختصر کرتے۔


٭٭ ہارون بن عبد اللہ، ابن ابو فدیک، ضحاک بن عثمان، بکیر بن عبد اللہ، سلیمان بن یسار، ابو ہریرہ سے روایت ہے کہ میں نے کسی کی اقتداء میں نماز ادا نہیں کی جو کہ رسول کریم صلی اللہ علیہ و آلہ و سلم جیسی نماز پڑھتا ہو لیکن فلاں شخص البتہ وہ رسول کریم صلی اللہ علیہ و آلہ و سلم کی نماز کے زیادہ مشابہ ہے سلیمان نے کہا کہ وہ نماز ظہر کی پہلی دو رکعت کو ہلکا پڑھتے اور آپ صلی اللہ علیہ و آلہ و سلم ہلکا کرتے تھے نماز عصر کو اور آپ صلی اللہ علیہ و آلہ و سلم نماز مغرب میں مفصل کی چھوٹی سورت پڑھتے تھے اور نماز عشاء میں مفصل کی متوسط سورت تلاوت فرماتے تھے اور نماز فجر میں مفصل کی طویل سورت تلاوت فرماتے۔

نماز مغرب میں مفصل کی چھوٹی سورت پڑھنا

عبید اللہ بن سعید، عبداللہ بن حارث، ضحاک بن عثمان، بکیر بن عبداللہ بن اشج، سلیمان بن یسار، ابو ہریرہ سے روایت ہے کہ میں نے کسی کی اقتداء میں اس طرح کی نماز نہیں پڑھی جیسی نماز حضرت رسول کریم صلی اللہ علیہ و آلہ و سلم کی نماز سے مشابہ ہو مگر یہ کہ فلاں صاحب کی اقتداء میں جو نماز پڑھی (مطلب یہ ہے کہ صاحب کی نماز حضرت رسول کریم صلی اللہ علیہ و آلہ و سلم کی نماز کے زیادہ مشابہ ہے ) اور وہ صاحب نماز ظہر کی پہلی دو رکعت کو طویل کر کے پڑھتے تھے اور بعد والی دو رکعت کو مختصر کرتے اور نماز عصر کو مختصر پڑھتے اور نماز مغرب کی رکعات میں مفصل کی چھوٹی سورت تلاوت فرماتے اور نماز عشاء میں سورہ والشمس پڑھتے اور اس کے برابر جو سورت ہیں اور نماز فجر میں دو سورت طویل پڑھتے۔

نماز مغرب میں سبح اسم ربک الاعلیٰ کی تلاوت کرنا

محمد بن بشار، عبدالرحمن، سفیان، محارب بن دثار، جابر سے روایت ہے کہ قبیلہ انصار کے پانی کھینچنے والوں میں سے ایک صاحب حضرت معاذ بن جبل کے پاس سے گزرے اور اس وقت معاذ نماز مغرب ادا کرنے میں مشغول تھے کہ انہوں نے نماز مغرب میں سورہ بقرہ شروع فرما رکھی تھی تو وہ شخص نماز ادا کر کے رخصت ہو گیا۔ پھر یہ خبر رسول کریم صلی اللہ علیہ و آلہ و سلم تک پہنچ گئی۔ آپ صلی اللہ علیہ و آلہ و سلم نے ارشاد فرمایا اے معاذ تم فتنہ برپا کر رہے ہو کیا تم فتنہ میں مبتلا کرنا چاہتے ہو؟ تم نماز میں کس وجہ سے سورہ شمس وغیرہ تلاوت نہیں کرتے ہو۔

نماز مغرب میں سورۂ و المرسلات کی تلاوت

عمرو بن منصور، موسیٰ بن داؤد، عبدالعزیز بن ابو سلمہ الماجشون، حمید، انس، ام فضل بنت حارث سے روایت ہے کہ حضرت رسول کریم صلی اللہ علیہ و آلہ و سلم نے (اپنے مرض الموت میں ) مکان میں نماز مغرب ادا فرمائی تو آپ صلی اللہ علیہ و آلہ و سلم نے سورہ والمرسلات کی تلاوت فرمائی پھر اس کے بعد آپ صلی اللہ علیہ و آلہ و سلم نے کوئی نماز نہیں پڑھائی یہاں تک کہ آپ صلی اللہ علیہ و آلہ و سلم کی وفات ہو گئی


٭٭ قتیبہ، سفیان، زہری، عبید اللہ، عبداللہ ابن عباس سے روایت ہے کہ انہوں نے اپنی والدہ سے سنا انہوں نے رسول کریم صلی اللہ علیہ و آلہ و سلم سے نماز مغرب میں سورہ والمرسلات سنی ہے 

نماز مغرب میں سورۂ والطور کی تلاوت کرنا

قتیبہ، مالک، زہری، محمد بن جبیر بن مطعم سے روایت ہے کہ میں نے حضرت رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم سورہ والطور کی تلاوت نماز مغرب میں فرماتے تھے۔


نماز مغرب میں سورۂ حم دخان کی تلاوت

محمد بن عبداللہ بن یزید مقری، حیوٰۃ، جعفر بن ربیعۃ، عبدالرحمن بن ہرمز، معاویہ بن عبداللہ بن جعفر، عبداللہ بن عقبہ بن مسعود سے روایت ہے کہ حضرت رسول کریم صلی اللہ علیہ و آلہ و سلم نے نماز مغرب میں سورہ حم دخان کی تلاوت فرمائی۔

نماز مغرب میں سورۂ المص کی تلاوت کرنا

محمد بن سلمہ، ابن وہب، عمرو بن حارث، ابو اسود، عروہ بن زبیر، زید بن ثابت سے روایت ہے کہ انہوں نے حضرت مروان سے فرمایا اے ابو الملک تم نماز مغرب میں قُلْ ہُوَ اللَّہُ أَحَدٌ اور إِنَّا أَعْطَیْنَاکَ الْکَوْثَرَ پڑھتے ہو؟ انہوں نے فرمایا کہ ہاں یہ نئی بات ہے یا اس طریقہ سے کہا کہ میں قسم کھاتا ہوں بلاشبہ میں نے حضرت رسول کریم صلی اللہ علیہ و آلہ و سلم کو اس میں طویل سورت تلاوت کرتے ہوئے دیکھا ہے یعنی المص اور سورہ اعراف۔


٭٭ محمد بن عبدالاعلی، خالد، ابن جریج، ابن ابو ملیکۃ، عروہ بن زبیر، مروان بن حکم سے روایت ہے کہ حضرت زید بن ثابت نے مجھ سے فرمایا کہ اس کی کیا وجہ ہے کہ تم نماز مغرب میں مختصر سورت تلاوت کرتے ہو حالانکہ میں نے حضرت رسول کریم صلی اللہ علیہ و آلہ و سلم کو طویل سورت دو طویل سورت میں سے تلاوت کرتے ہوئے دیکھا ہے۔ میں نے کہا کہ اے ابو عبد اللہ طویل سورت کونسی ہے ؟ انہوں نے فرمایا سورہ اعراف۔


٭٭ عمرو بن عثمان، بقیٰۃ و ابو حیوٰۃ، ابن ابو حمزٰۃ، ہشام بن عروہ، وہ اپنے والد سے ، عائشہ صدیقہ سے روایت کہ حضرت رسول کریم صلی اللہ علیہ و آلہ و سلم نے نماز مغرب میں سورہ اعراف دو رکعت میں تلاوت کی۔

نماز مغرب میں کونسی سورت تلاوت کی جائے ؟

فضل بن سہل، ابو جواب، عمار بن رزیق، ابو اسحاق، ابراہیم بن مہاجر، مجاہد، عبداللہ ابن عمر سے روایت کہ میں نے حضرت رسول کریم صلی اللہ علیہ و آلہ و سلم کو بیس مرتبہ نماز مغرب کی سنت میں اور نماز فجر کی سنت میں قُلْ یَا أَیُّہَا الْکَافِرُونَ اور قُلْ ہُوَ اللَّہُ أَحَدٌ تلاوت فرماتے ہوئے سنا۔

سورۂ قل ھو اللہ احد کی فضیلت سے متعلق

سلیمان بن داؤد، ابن وہب، عمرو بن حارث، سعید بن ابو ہلال، ابو رجال، محمد بن عبدالرحمن، امہ عمرۃ، عائشہ صدیقہ رضی اللہ عنہا سے روایت کہ حضرت رسول کریم صلی اللہ علیہ و آلہ و سلم نے ایک شخص کو ایک چھوٹے لشکر کا سردار بنا کر بھیجا۔ وہ اپنے لوگوں کے ساتھ نماز میں قرآن کریم تلاوت کرتا تھا پھر آخر میں قل ھو اللہ احد پڑھتا تھا۔ لوگوں نے یہ بات حضرت رسول کریم صلی اللہ علیہ و آلہ و سلم سے عرض کی۔ آپ صلی اللہ علیہ و آلہ و سلم نے ارشاد فرمایا اس شخص سے دریافت کرو وہ شخص کس وجہ سے اس طریقہ سے کرتا ہے ؟ لوگوں نے اس شخص سے دریافت کیا تو اس شخص نے جواب دیا کہ سورہ قل ھو اللہ احد میں خداوند قدوس کی صف ہے اس وجہ سے مجھ کو اس سورت کا پڑھنا بہت عمدہ معلوم ہوتا ہے۔ رسول کریم صلی اللہ علیہ و آلہ و سلم نے ارشاد فرمایا تم اس سے کہہ دو کہ خداوند قدوس اسے دوست رکھتا ہے۔


٭٭ قتیبہ، مالک، عبید اللہ بن عبدالرحمن، عبید بن حنین، زید بن خطاب، ابو ہریرہ سے روایت کہ میں حضرت رسول کریم صلی اللہ علیہ و آلہ و سلم کے ہمراہ حاضر ہوا۔ آپ صلی اللہ علیہ و آلہ و سلم نے ایک شخص کو قُلْ ہُوَ اللَّہُ أَحَدٌ پڑھتے ہوئے سنا تو آپ صلی اللہ علیہ و آلہ و سلم نے ارشاد فرمایا کہ ضرور لازم ہو گی۔ میں نے عرض کیا یا رسول اللہ صلی اللہ علیہ و آلہ و سلم کونسی شئی لازم ہو گی؟ تو آپ صلی اللہ علیہ و آلہ و سلم نے فرمایا جنت۔


٭٭ قتیبہ، مالک، عبدالرحمن بن عبداللہ بن عبدالرحمن بن ابو صعصعۃ، ابو سعیدخدری سے روایت ہے کہ ایک شخص کو متعدد مرتبہ قُلْ ہُوَ اللَّہُ أَحَدٌ پڑھتے ہوئے دیکھا۔ جس وقت صبح ہو گئی تو حضرت رسول کریم صلی اللہ علیہ و آلہ و سلم کی خدمت میں حاضر ہوا اور آپ صلی اللہ علیہ و آلہ و سلم سے عرض کیا آپ صلی اللہ علیہ و آلہ و سلم نے ارشاد فرمایا اس ذات کی قسم کہ جس کے قبضہ میں میری جان ہے کہ سورہ قُلْ ہُوَ اللَّہُ أَحَدٌ تہائی قرآن کے برابر ہے۔


٭٭ محمد بن بشار، عبدالرحمن، زائٍدۃ، منصور، ہلال بن یساف، ربیع بن خشیم، عمرو بن میمون، ابن ابو لیلی، امراٰۃ، ابو ایوب سے روایت کہ حضرت رسول کریم صلی اللہ علیہ و آلہ و سلم نے ارشاد فرمایا قُلْ ہُوَ اللَّہُ أَحَدٌ اجر و ثواب کے اعتبار سے تہائی قرآن کے برابر ہے۔

نماز عشاء میں سورۂ اعلیٰ کی تلاوت
محمد بن قدامۃ، جریر، اعمش، محارب بن دثار، جابر سے روایت ہے کہ حضرت معاذ بن جبل کھڑے ہوئے اور انہوں نے نماز عشاء پڑھائی تو حضرت رسول کریم صلی اللہ علیہ و آلہ و سلم نے ارشاد فرمایا کہ اے معاذ تم کیا فتنہ برپا کرو گے اے معاذ سورہ اعلیٰ اور سورہ الضحی اور سورہ انفطار کس طرف چلی گئیں یعنی تم نے ان سورتوں کو کس وجہ سے نماز میں نہیں پڑھا؟


نماز عشاء میں سورۂ شمس پڑھنا

قتیبہ، لیث، ابو زبیر، جابر سے روایت ہے کہ حضرت معاذبن جبل نے اپنے لوگوں کے ساتھ نماز عشاء ادا کی اور اس کو لمبا کر دیا تو ایک شخص نماز توڑ کر چلا گیا حضرت معاذ نے فرمایا کہ یہ شخص منافق ہے۔ اس شخص کو جس وقت یہ خبر ہوئی کہ (اس کو منافق قرار دیا گیا) تو وہ شخص خدمت نبوی صلی اللہ علیہ و آلہ و سلم میں حاضر ہوا اور حضرت معاذ کا قول نقل کیا۔ آپ صلی اللہ علیہ و آلہ و سلم نے حضرت معاذ سے فرمایا کیا تم لوگوں کے درمیان فتنہ برپا کرنا چاہتے ہو جس وقت امامت کرو تو تم سورہ والشمس اور سورہ اعلیٰ اور سورہ غاشیہ اور سورہ اقراء پڑھو۔


٭٭ محمد بن علی بن حسن بن شقیق، حسین بن واقد، عبداللہ بن بریٍدۃ، بریٍدۃ سے روایت کہ حضرت رسول کریم صلی اللہ علیہ و آلہ و سلم نماز عشاء میں سورہ والشمس تلاوت کرتے تھے اور آپ صلی اللہ علیہ و آلہ و سلم اس جیسی دوسری سورت تلاوت فرمایا کرتے تھے۔

سورۂ والتین نماز عشاء میں تلاوت کرنا

قتیبہ، مالک، یحیی بن سعید، عدی بن ثابت، براء بن عازب سے روایت کہ میں نے رسول کریم صلی اللہ علیہ و آلہ و سلم کے ساتھ نماز عشاء ادا کی تو آپ صلی اللہ علیہ و آلہ و سلم نے عشاء میں سورہ والتین تلاوت فرمائی۔

عشاء کی پہلی رکعت میں کونسی سورت پڑھی جائے 

اسماعیل بن مسعود، یزید بن زریع، شعبہ، عدی بن ثابت، براء بن عازب، کہتے ہیں کہ حضرت رسول کریم صلی اللہ علیہ و آلہ و سلم ایک مرتبہ سفر میں تھے کہ عشاء کی پہلی رکعت میں سورہ والتین پڑھی۔

شروع کی دو رکعت کو طویل کرنا

عمرو بن علی، یحیی بن سعید، شعبہ، ابو عون، جابر بن سمرۃ سے روایت کہ حضرت عمر نے حضرت سعد سے فرمایا کہ تمہاری ہر ایک بات اور ہر ایک عمل کے بارے میں لوگ شکایت کرتے ہیں یہاں تک کہ نماز کے بارے میں بھی۔ (شکایت کرتے ہیں ) حضرت سعد نے فرمایا کہ میں شروع کی دو رکعت میں قرأت کو لمبا کرتا ہوں اور آخری دو رکعت میں قرأت نہیں کرتا اور میں حضرت رسول کریم صلی اللہ علیہ و آلہ و سلم کی اتباع میں کسی قسم کی کوئی کمی نہیں کرتا۔ حضرت عمر نے فرمایا کہ تمہارے ساتھ یہی گمان ہے۔


٭٭ حماد بن اسماعیل بن ابراہیم ابن علیٰۃ ابو حسن، داؤد الطائی، عبدالملک بن عمیر، جابر بن سمرۃ سے روایت کہ کوفہ کے چند حضرات نے حضرت عمر کی خدمت میں حضرت سعد کی شکایت پیش کی اور عرض کیا کہ خدا کی قسم وہ عمدہ طریقہ سے نماز ادا نہیں کرتے۔ سعد نے فرمایا میں تو رسول کریم صلی اللہ علیہ و آلہ و سلم کی نماز جیسی نماز پڑھتا ہوں اور میں اس میں کسی قسم کی کوئی کوتاہی نہیں کرتا اور میں شروع کی دو رکعت کو طویل کرتا ہوں اور بعد والی دو رکعت کو مختصر کرتا ہوں۔ عمر نے فرمایا کہ ہم کو بھی یقین ہے تم سے کہ تمہاری شکایت بے کار ہے اور واقعی آپ نبی صلی اللہ علیہ و آلہ و سلم کے طریقہ کے مطابق چلتے ہیں اور سنت نبوی صلی اللہ علیہ و آلہ و سلم کے مطابق عمل کرتے ہیں۔

کس طریقہ سے رکوع کیا جائے ؟

سوید بن نصر، عبداللہ بن مبارک، سعید بن ابو عروبۃ و حماد بن سلمہ، قتادہ، انس سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تم لوگ سیدھے اور ٹھیک ہو جاؤ۔ رکوع اور سجدہ میں اور تم لوگوں میں سے کوئی شخص دونوں ہاتھوں کو کتے کی طرح سے رکوع اور سجود میں نہ پھیلائے۔


٭٭ اسماعیل بن مسعود، خالد بن حارث، شعبہ، سلیمان، ابراہیم، علقمہ و اسود سے روایت ہے کہ ہم دونوں عبداللہ بن مسعود کے ہمراہ ان کے مکان میں تھے۔ انہوں نے فرمایا کہ کیا یہ لوگ نماز سے فارغ ہو چکے ہیں۔ ہم لوگوں نے عرض کیا جی ہاں۔ پھر عبداللہ بن مسعود نے امامت فرمائی اور ہم دونوں کے درمیان میں کھڑے ہو گئے۔ نہ تو اذان پڑھی اور نہ اقامت اور فرمایا جس وقت تم تین آدمی ہوں تو تم اسی طرح سے کرو (مطلب یہ ہے کہ امام درمیان میں کھڑا ہو اور دونوں مقتدی دائیں اور بائیں کھڑے ہوں ) اور جس وقت تین سے زیادہ مقتدی ہوں تو تمہارے میں سے کوئی شخص امامت کرے اور چاہیے کہ اپنی دونوں ہتھیلیوں کو بچھائے اپنی رانوں پر۔ گویا کہ میں دیکھ رہا ہوں رسول کریم صلی اللہ علیہ و آلہ و سلم کی انگلیوں کے اختلاف کو۔


٭٭ احمد بن سعیدرباطی، عبدالرحمن ابن عبد اللہ، عمرو، ابن ابی قیس، زبیر بن عدی، ابراہیم، اسود و علقمہ سے روایت ہے کہ دونوں حضرات نے فرمایا ہم لوگوں نے عبداللہ بن مسعود کے ہمراہ نماز ادا کی ان کے مکان میں اور وہ ہمارے درمیان میں کھڑے ہو گئے تو ہم لوگوں نے دونوں ہاتھوں کو گھٹنوں پر رکھا۔ انہوں نے ہمارے ہاتھ وہاں سے اٹھا دیئے اور انگلیوں کو ایک دوسرے میں داخل کر دیا اور فرمایا کہ میں نے رسول کریم صلی اللہ علیہ و آلہ و سلم کو اس طریقہ سے کرتے ہوئے دیکھا ہے۔


٭٭ نوح بن حبیب، ابن ادریس، عاصم بن کلیب، عبدالرحمن بن اسود، علقمہ، عبداللہ بن مسعود سے روایت ہے کہ حضرت رسول کریم صلی اللہ علیہ و آلہ و سلم نے ہم لوگوں کو نماز کی تعلیم دی آپ صلی اللہ علیہ و آلہ و سلم کھڑے ہو گئے اور آپ صلی اللہ علیہ و آلہ و سلم نے تکبیر پڑھی جس وقت آپ صلی اللہ علیہ و آلہ و سلم رکوع فرمانے لگے تو دونوں ہاتھ ملا کر آپ صلی اللہ علیہ و آلہ و سلم نے گھٹنوں کے درمیان میں رکھ لئے اور رکوع کیا جس وقت یہ حدیث حضرت مسعود رضی اللہ عنہ کے علم میں آئی تو انہوں نے فرمایا کہ میرے بھائی نے درست فرمایا اور پہلے اسی طریقہ سے حکم تھا پھر رکوع میں دونوں گھٹنوں کے پکڑنے کا حکم ہوا۔

اس حکم کا منسوخ ہونا

قتیبہ، ابو عوانہ، ابو یعفور، مصعب بن سعد سے روایت ہے کہ میں نے اپنے والد کے پاس کھڑے ہو نماز ادا کی اور دونوں ہاتھوں کو رکوع میں گھٹنوں کے درمیان میں رکھا پھر میں نے دوسری مرتبہ اسی طرح کیا یعنی دونوں ہاتھ ملا کر گھٹنوں کے درمیان میں رکھا۔ میرے والد نے میرے ہاتھ پر ہاتھ مارا اور فرمایا ہم کو اس سے منع فرمایا گیا اور ہاتھوں کو گھٹنوں پر جمانے کا حکم ہوا۔


٭٭ عمرو بن علی، یحیی بن سعید، اسماعیل بن ابو خالد، زبیر بن عدی، مصعب بن سعد سے روایت ہے کہ میں نے رکوع میں دونوں ہاتھ جوڑے تو میرے والد حضرت سعد بن وقاص نے فرمایا کہ پہلے ہم اس طریقہ سے کرتے تھے پھر ہم کو حکم ہوا گھٹنوں پر ہاتھ رکھنے کا۔

دوران رکوع دونوں گھٹنوں کو پکڑنا

محمد بن بشار، ابو داؤد، شعبہ، اعمش، ابراہیم، ابو عبدالرحمن، عمر سے روایت ہے کہ انہوں نے فرمایا گھٹنوں پر ہاتھ رکھنا مسنون ہے تو تم لوگ گھٹنوں کو پکڑ لو۔


٭٭ سوید بن نصر، عبد اللہ، سفیان، ابو حصین، ابو عبدالرحمن سلمی سے روایت ہے کہ حضرت عمر نے فرمایا رکوع میں گھٹنوں کو پکڑنا مسنون ہے۔

دوران رکوع دونوں ہتھیلیاں کس جگہ رکھے ؟

ہناد بن سری، ابو احوص، عطاء بن سائب، سالم سے روایت ہے کہ ہم لوگ ابو مسعود کی خدمت میں حاضر ہوئے اور ان سے کہا کہ (آپ فرمائیں کہ) رسول کریم صلی اللہ علیہ و آلہ و سلم نماز کو کس طریقہ سے ادا فرماتے تھے ؟ چنانچہ وہ ہمارے سامنے کھڑے ہوئے اور تکبیر پڑھی اور جس وقت رکوع کیا تو اپنی دونوں ہتھیلیوں کو دونوں گھٹنوں پر رکھا اور اپنی انگلیاں ان سے نیچے رکھ دیں اور اپنی دونوں کہنیاں (پیٹ) سے جدا رکھیں۔ یہاں تک کہ ہر ایک عضو سیدھا ہو گیا پھر سَمِعَ اللَّہُ لِمَنْ حَمِدَہُ فرمایا یہاں تک کہ ہر ایک عضو سیدھا ہو گیا۔


٭٭ احمد بن سلیمان دہاوی، حسین، زائٍدۃ، عطاء سالم، ابو عبد اللہ، عقبہ بن عمرو سے روایت ہے کہ انہوں نے فرمایا کیا میں تم لوگوں کے سامنے اس طریقہ سے نماز ادا کروں جیسے میں رسول کریم صلی اللہ علیہ و آلہ و سلم کو پڑھتے ہوئے دیکھا ہے ہم نے کہا کہ ضرور پڑھو۔ چنانچہ وہ کھڑے ہو گئے جس وقت انہوں نے رکوع کیا تو دونوں ہتھیلیاں اپنے گھٹنوں پر رکھ لیں اور اپنی انگلیاں گھٹنوں کے نیچے کر لیں اور اپنی دونوں بغل کو کھول دیا یہاں تک کہ اپنی جگہ پر ہر ایک عضو جم گیا۔ پھر سر اٹھایا اور کھڑے ہو گئے یہاں تک کہ ہر ایک عضو سیدھا ہو گیا پھر سجدہ کیا تو دونوں بغل کھول دیں۔ یہاں تک کہ اپنی جگہ پر ہر ایک عضو جم گیا پھر بیٹھ گئے۔ یہاں تک کہ اپنی جگہ پر ہر ایک عضو جم گیا پھر سجدہ کیا پھر چاروں رکعت میں اس طریقہ سے کیا اس کے بعد فرمایا کہ میں نے رسول کریم صلی اللہ علیہ و آلہ و سلم کو اس طریقہ سے نماز ادا کرتے ہوئے دیکھا ہے اور آپ صلی اللہ علیہ و آلہ و سلم اسی طریقہ سے ہم لوگوں کے ہمراہ نماز ادا فرماتے تھے۔

دوران رکوع بغلوں کو کشادہ رکھنے سے متعلق

یعقوب بن ابراہیم، ابن علیٰۃ، عطاء بن سائب، سالم براد سے روایت ہے کہ حضرت ابو مسعود نے فرمایا کہ کیا میں تم لوگوں کو نماز نبوی صلی اللہ علیہ و آلہ و سلم نہ سکھلا دوں ؟ ہم نے عرض کیا کہ ضرور۔ چنانچہ وہ کھڑے ہو گئے اور تکبیر کہہ دی اور جس وقت انہوں رکوع کیا تو اپنی بغلوں کو کشادہ رکھا حتی کہ جس وقت ہر ایک عضو اپنی جگہ جم گیا تو انہوں نے اپنا سر اٹھایا اور چاروں رکعت اسی طریقہ سے ادا کیں پھر فرمایا کہ میں نے حضرت رسول کریم صلی اللہ علیہ و آلہ و سلم کو اسی طریقہ سے نماز ادا فرماتے ہوئے دیکھا ہے۔

بحالت رکوع اعتدال اختیار کرنے سے متعلق

محمد بن بشار، یحیی، عبدالحمید بن جعفر، محمد بن عمرو بن عطاء، ابو حمید ساعدی سے روایت ہے کہ حضرت رسول کریم صلی اللہ علیہ و آلہ و سلم جس وقت رکوع فرماتے تو اعتدال کرتے یعنی اپنے سر کو نہ نیچا کرتے نہ اونچا کرتے (بلکہ آپ صلی اللہ علیہ و آلہ و سلم کا سر مبارک اور پشت مبارک) اور دونوں ہاتھ گھٹنوں پر رکھتے۔

بحالت رکوع تلاوت قرآن کا ممنوع ہونا

عبید اللہ بن سعید، حماد بن مسعٍدۃ، اشعث، محمد، عبیٍدۃ، علی سے روایت ہے کہ مجھ کو حضرت رسول کریم صلی اللہ علیہ و آلہ و سلم نے قسی حریر اور سونے کی انگوٹھی پہننے سے اور بحالت رکوع قرآن مجید پڑھنے سے منع فرمایا۔


٭٭ عبید اللہ بن سعید، یحیی بن سعید، ابن عجلان، ابراہیم بن عبداللہ بن حنین، عبداللہ ابن عباس، حضرت علی رضی اللہ عنہ سے روایت ہے کہ مجھ کو حضرت رسول کریم صلی اللہ علیہ و آلہ و سلم نے سونے کی انگوٹھی پہننے اور رکوع میں قرآن کریم پڑھنے اور قسی اور کسم میں رنگے ہوئے کپڑے پہن لینے کی ممانعت فرمائی۔


٭٭ حسن بن داؤد المکندری، ابن ابو فدیک، ضحاک بن عثمان، ابراہیم بن حنین، عبداللہ بن عباس، حضرت علی رضی اللہ عنہ سے روایت ہے کہ مجھ کو حضرت رسول کریم صلی اللہ علیہ و آلہ و سلم نے منع فرمایا اور میں یہ بات نہیں کہتا ہوں کہ تم کو منع فرمایا سونے کی انگوٹھی پہن لینے سے اور قسی اور سرخ رنگ کے کپڑے پہن لینے اور کسم میں رنگ دیئے ہوئے کپڑے پہن لینے سے اور رکوع میں قرأت کرنے سے منع فرمایا۔


٭٭ عیسی بن حماد زغبۃ، لیث، یزید بن ابو حبیب، ابراہیم بن عبداللہ بن حنین، علی سے روایت ہے کہ مجھ کو حضرت رسول کریم صلی اللہ علیہ و سلم نے قسی اور کسم میں رنگین کپڑے پہن لینے سے اور سونے کی انگوٹھی اور رکوع میں قرآن کریم پڑھنے سے منع فرمایا۔


٭٭ قتیبہ، مالک، نافع، ابراہیم بن عبداللہ بن حنین، وہ اپنے والد سے ، حضرت علی رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے مجھ کو قسی اور کسم میں رنگے ہوئے کپڑوں کے پہننے اور دوران رکوع تلاوت قرآن سے منع فرمایا۔

دوران رکوع پروردگار کی عظمت کرنا

قتیبہ بن سعید، سفیان، سلیمان بن سحیم، ابراہیم بن عبداللہ بن معبد بن عباس، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم نے ایک دن (اپنے حجرہ مبارک کا) پردہ اٹھایا اور اس وقت لوگ صف باندھے ہوئے تھے (نماز ادا کرنے کے لئے ) حضرت ابو بکر کی اقتداء میں۔ آپ صلی اللہ علیہ و آلہ و سلم نے فرمایا اے لوگو البتہ پیغمبر صلی اللہ علیہ و سلم کی خوشخبری دینے والوں میں سے کچھ نہیں لیکن سچا خواب کہ اس کو مسلمان دیکھے یا اور کوئی دوسرا شخص اس کے واسطے دیکھے پھر فرمایا کہ تم لوگ خبردار ہو جاؤ کہ مجھ کو رکوع اور سجدہ میں قرآن کریم پڑھنے سے منع فرمایا گیا ہے لیکن رکوع میں تم لوگ عظمت بیان کرو اپنے پروردگار کی اور تم لوگ سجدے میں دعا کے واسطے کوشش کرو کیونکہ اس میں دعا کا قبول ہونا عین ممکن ہے۔ کیونکہ سجدہ بہت زیادہ عاجزی پر مشتمل ہے اپنے مالک کے سامنے تو امید ہے کہ مالک اپنے بندہ پر رحم کرے اور جو چیز مانگے وہ شئی ملے۔

بوقت رکوع کیا پڑھنا چاہئے ؟

اسحاق بن ابراہیم، ابو معاویہ، اعمش، سعد بن عبیٍدۃ، مستورد بن احنف، صلۃ بن زفر، حذیفہ سے روایت ہے کہ میں نے حضرت رسول کریم صلی اللہ علیہ و آلہ و سلم کے ساتھ نماز ادا کی۔ آپ صلی اللہ علیہ و آلہ و سلم نے رکوع فرمایا اور اس میں سُبْحَانَ رَبِّیَ الْعَظِیمِ فرمایا اور سجدہ میں سُبْحَانَ رَبِّیَ الْأَعْلَی فرمایا۔


رکوع میں دوسرا کلمہ پڑھنا

اسماعیل بن مسعود، خالد و یزید، شعبہ، منصور، ابو ضحی، مسروق، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم اکثر اپنے رکوع اور سجدہ میں فرماتے تھے سُبْحَانَکَ رَبَّنَا وَبِحَمْدِکَ اللَّہُمَّ اغْفِرْ لِی۔

رکوع میں تیسرا کلمہ کہنا

محمد بن عبدا لاعلی، خالد، شعبہ، قتادہ، مطرف، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم اپنے رکوع میں فرماتے تھے سُبُّوحٌ قُدُّوسٌ رَبُّ الْمَلَائِکۃِ وَالرُّوحِ۔

رکوع کے درمیان چوتھا کلمہ پڑھنا

عمرو بن منصور، یعنی نسائی، آدم بن ابو ایاس، لیث، معاویہ یعنی ابن صالح، ابن قیس، الکندی، عمرو بن قیس، عاصم بن حمید، عوف بن مالک سے روایت ہے کہ میں حضرت رسول کریم صلی اللہ علیہ و آلہ و سلم کے پاس ایک رات حاضر ہوا تو جس وقت آپ صلی اللہ علیہ و آلہ و سلم نے رکوع فرمایا تو سورہ بقرہ کے برابر ٹھہرے رہے (یعنی اس قدر دیر تک رکوع میں رہے ) آپ صلی اللہ علیہ و آلہ و سلم تھے (سُبْحَانَ ذِی الْجَبَرُوتِ وَالْمَلَکُوتِ وَالْکِبْرِیَاءِ وَالْعَظَمۃِ) فرماتے تھے آخر تک۔

دوران رکوع پانچویں قسم کا کلمہ پڑھنا

عمرو بن علی، عبدالرحمن بن مہدی، عبدالعزیز بن ابو سلمہ، عمی الماجشون بن ابو سلمہ، عبدالرحمن اعرج عبید اللہ بن ابو رافع، علی بن ابو طالب سے روایت ہے کہ حضرت رسول کریم صلی اللہ علیہ و آلہ و سلم جس وقت رکوع فرماتے تو فرماتے اللَّہُمَّ لَکَ رَکَعْتُ وَلَکَ أَسْلَمْتُ وَبِکَ آمَنْتُ خَشَعَ لَکَ سَمْعِی وَبَصَرِی وَعِظَامِی وَمُخِّی وَعَصَبِی پڑھتے۔

رکوع کے دوران ایک دوسری قسم کا کلمہ

یحیی بن عثمان الحمصی، ابو حیوٰۃ، شعیب، محمد بن منکدر، جابر بن عبداللہ سے روایت ہے کہ حضرت رسول کریم صلی اللہ علیہ و آلہ و سلم جس وقت رکوع فرماتے تو فرماتے (اللَّہُمَّ لَکَ رَکَعْتُ وَبِکَ آمَنْتُ وَلَکَ أَسْلَمْتُ وَعَلَیْکَ تَوَکَّلْتُ أَنْتَ رَبِّی خَشَعَ سَمْعِی وَبَصَرِی وَدَمِی وَلَحْمِی وَعَظْمِی وَعَصَبِی لِلَّہِ رَبِّ الْعَالِمِینَ)


٭٭ یحیی بن عثمان، ابن حمیر، شعیب، محمد بن منکدر، عبدالرحمن اعرج، محمد بن مسلمۃ سے روایت ہے کہ رسول کریم صلی اللہ علیہ و آلہ و سلم جس وقت نماز نفل ادا فرماتے تو آپ صلی اللہ علیہ و آلہ و سلم دوران رکوع یہ دعا پڑھتے (اللَّہُمَّ لَکَ رَکَعْتُ وَبِکَ آمَنْتُ وَلَکَ أَسْلَمْتُ وَعَلَیْکَ تَوَکَّلْتُ أَنْتَ رَبِّی خَشَعَ سَمْعِی وَبَصَرِی وَلَحْمِی وَدَمِی وَمُخِّی وَعَصَبِی لِلَّہِ رَبِّ الْعَالَمِینَ) پھر رکوع کیا اور تجھ پر ایمان لایا اور تیرے سامنے گردن رکھ دی اور تجھ پر بھروسہ کیا۔ تو میرا پالنے والا ہے میرے کان اور میری آنکھ اور گوشت اور خون اور صفرا اور پٹھے تمام کے تمام خدا کے سامنے جھک گئے ہیں جو کہ تمام جہان کا پالنے والا ہے۔

دوران رکوع کچھ نہ پڑھنے سے متعلق

قتیبہ، بکر بن مضر، ابن عجلان، علی بن یحیی زرقی، وہ اپنے والد سے ، عمہ رفاعۃ بن رافع سے روایت ہے کہ وہ بدری تھے یعنی (غزوہ بدر میں حضرت رسول کریم صلی اللہ علیہ و آلہ و سلم کے ہمراہ شریک جہاد ہوئے تھے ) کہ اس دوران ایک آدمی مسجد میں حاضر ہوا اور اس نے نماز ادا کی۔ آپ صلی اللہ علیہ و آلہ و سلم اس شخص کو دیکھ رہے تھے لیکن اس شخص کو اس کا علم نہیں تھا جس وقت وہ نماز سے فارغ ہو گیا تو خدمت نبوی صلی اللہ علیہ و آلہ و سلم میں حاضر ہوا اور سلام کیا۔ آپ صلی اللہ علیہ و آلہ و سلم نے اس کے سلام کا جواب دیا پھر ارشاد فرمایا جا تم نے نماز نہیں پڑھی۔ تم (دوبارہ) نماز پڑھو۔ اس شخص نے دوسری یا تیسری مرتبہ میں عرض کیا اس ذات کی قسم کہ جس نے قرآن کریم نازل فرمایا ہے میں تو بالکل تھک چکا ہوں آپ صلی اللہ علیہ و آلہ و سلم مجھے سکھلا دیں اور فرمائیں کہ کس طریقہ سے نماز ادا کروں ؟ آپ صلی اللہ علیہ و آلہ و سلم نے ارشاد فرمایا جس وقت تم نماز ادا کرنا چاہو تو تم ٹھیک طریقہ سے وضو کرو۔ پھر وہ شخص کھڑا ہو گیا اور جانب قبلہ چہرہ کر کے تکبیر پڑھو۔ پھر قرآن کریم پڑھو اس کے بعد تم سکون اور اطمینان کے ساتھ رکوع کرو پھر تم سر اٹھاؤ اور سکون کے ساتھ بیٹھ جاؤ پھر تم اطمینان سے سجدہ کرو۔ جس وقت تم اس طریقہ سے کر لو  گے تو تم (واقعی صحیح طریقہ سے ) نماز ادا کر لو گے اور تم اس میں جس قدر کمی کرو گے تو تم درحقیقت میں نماز میں کوتاہی کے مرتکب ہوں گے۔

عمدہ طریقہ سے رکوع پورا کرنا

محمد بن عبدالاعلی، خالد، شعبۃ، قتادہ، انس سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تم رکوع اور سجدہ کو مکمل کرو جب کہ تم رکوع اور سجدہ کرو۔

رکوع سے سر اٹھانے کے وقت ہاتھوں کو اٹھانا

سوید بن نصر، عبداللہ بن مبارک، قیس بن سیلم العنبری، علقمہ بن وائل، وائل بن حجر سے روایت ہے کہ میں نے حضرت رسول کریم صلی اللہ علیہ و آلہ و سلم کی اقتداء میں نماز ادا کی تو میں نے دیکھا کہ آپ صلی اللہ علیہ و آلہ و سلم دونوں ہاتھ اٹھاتے تھے جس وقت نماز شروع فرماتے اور جس وقت رکوع فرماتے اور جس وقت سَمِعَ اللَّہُ لِمَنْ حَمِدَہُ فرماتے۔ جناب قیس نے نقل فرمایا ہے کہ دونوں کانوں تک۔

رکوع سے اٹھتے وقت کانوں کی لو تک ہاتھ اٹھانا

اسماعیل بن مسعود، یزید ابن زریع، سعید، قتادہ، نصر بن عاصم، مالک بن حویرث سے روایت ہے کہ انہوں نے حضرت رسول کریم صلی اللہ علیہ و آلہ و سلم کو دیکھا دونوں ہاتھ اٹھاتے ہوئے رکوع کے وقت اور رکوع سے سر اٹھاتے وقت دونوں کانوں کی لو تک۔

جس وقت رکوع سے سر اٹھائے تو ہاتھوں کو دونوں مونڈھے تک اٹھانا کیسا ہے ؟

عمرو بن علی، یحیی بن سعید، مالک بن انس، زہری، سالم، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم اپنے دونوں ہاتھ کو دونوں مونڈھوں تک اٹھاتے تھے۔ جس وقت نماز شروع فرماتے اور جس وقت رکوع سے سر اٹھاتے تو اسی طریقہ سے کرتے اور جس وقت سَمِعَ اللَّہُ لِمَنْ حَمِدَہُ کہتے تو رَبَّنَا لَکَ الْحَمْدُ پڑھتے اور دونوں سجدہ کے درمیان ہاتھ نہ اٹھاتے۔


رکوع سے سر اٹھاتے وقت ہاتھ نہ اٹھانے کی اجازت

بخاری، محمود بن غیلان المروزی، وکیع، سفیان، عاصم بن کلیب، عبدالرحمن بن اسود، علقمہ، عبداللہ بن مسعود سے روایت ہے کہ انہوں نے فرمایا کہ میں تم لوگوں کے سامنے حضرت رسول کریم صلی اللہ علیہ و آلہ و سلم جیسی نماز پڑھتا ہوں پھر انہوں نے نماز ادا کی تو ہاتھ نہیں اٹھائے لیکن ایک مرتبہ (یعنی جس وقت نماز شروع فرمائی تو ایک مرتبہ اس وقت ہاتھ اٹھائے۔)

جس وقت امام رکوع سے سر اٹھائے تو اس وقت کیا پڑھنا چاہئے ؟

سوید بن نصر، عبد اللہ، مالک، ابن شہاب، سالم، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم جس وقت نماز شروع فرماتے تو دونوں ہاتھ کو مونڈھوں تک اٹھاتے اور اسی طریقہ سے ہاتھ اٹھاتے جس وقت رکوع میں جانے کے واسطے تکبیر پڑھتے۔ اس طریقہ سے جس وقت رکوع سے سر اٹھاتے دونوں ہاتھ کو مونڈھوں تک اٹھاتے اور سَمِعَ اللَّہُ لِمَنْ حَمِدَہُ رَبَّنَا لَکَ الْحَمْدُ پڑھتے اور سجدہ میں ہاتھ نہ اٹھاتے۔


٭٭ اسحاق بن ابراہیم، عبدالرزاق، معمر، زہری، ابو سلمہ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم جس وقت رکوع سے سر اٹھاتے تو آپ صلی اللہ علیہ و آلہ و سلم اللَّہُمَّ رَبَّنَا وَلَکَ الْحَمْدُ پڑھتے تھے۔


مقتدی جس وقت رکوع سے سر اٹھائے تو اس وقت کیا کہنا چاہئے ؟

ہناد بن سری، ابن عیینہ ، زہری، انس سے روایت ہے کہ حضرت رسول کریم صلی اللہ علیہ و آلہ و سلم ایک مرتبہ گھوڑے سے دائیں جانب سے نیچے گر گئے تو حضرات صحابہ کرام رضوان اللہ علیھم اجمیعن آپ صلی اللہ علیہ و آلہ و سلم کی عیادت کے واسطے حاضر ہوئے جس وقت آپ صلی اللہ علیہ و آلہ و سلم نماز سے فارغ ہو گئے تو ارشاد فرمایا کہ امام تو اس واسطے ہے کہ اس کی اتباع کی جائے اور وہ جس وقت رکوع میں جائے تو تم بھی رکوع میں جاؤ اور جس وقت وہ سر اٹھائے تو تم بھی سر اٹھاؤ اور جس وقت وہ سَمِعَ اللَّہُ لِمَنْ حَمِدَہُ پڑھے تو تم رَبَّنَا وَلَکَ الْحَمْدُ پڑھو۔


٭٭ محمد بن سلمہ، ابن قاسم، مالک، نعیم بن عبد اللہ، علی بن یحیی زرقی، رفاعۃ بن رافع، فرماتے ہیں کہ ایک مرتبہ ہم رسول کریم صلی اللہ علیہ و آلہ و سلم کی اقتداء میں نماز پڑھ رہے تھے۔ چنانچہ آپ صلی اللہ علیہ و آلہ و سلم نے جب رکوع سے سر اٹھایا اور سَمِعَ اللَّہُ لِمَنْ حَمِدَہُ کہا تو ایک شخص نے کہا رَبَّنَا وَلَکَ الْحَمْدُ آپ صلی اللہ علیہ و آلہ و سلم نے نماز سے فارغ ہونے کے بعد پوچھا کہ یہ کلمہ کہنے والا کون ہے ؟ ایک شخص نے عرض کیا یا رسول اللہ صلی اللہ علیہ و آلہ و سلم! میں ہوں۔ آپ صلی اللہ علیہ و آلہ و سلم نے فرمایا میں نے تیس سے زیادہ فرشتوں کو اس کلمہ پر پہلے حاصل کرنے کیلئے جھپٹتے ہوئے دیکھا۔

ربنا ولک الحمد کہنا

قتیبہ، مالک، سمی، ابو صالح، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت امام سَمِعَ اللَّہُ لِمَنْ حَمِدَہُ کہے تو تم رَبَّنَا وَلَکَ الْحَمْدُ پڑھو۔ جس کا کہنا فرشتوں کے کہنے کے برابر ہو گا اور اس کے اگلے پیچھے تمام گناہ معاف کر دیئے جائیں گے۔


٭٭ اسماعیل بن مسعود، خالد، سعید، قتادہ، یونس بن جبیر، حطان بن عبد اللہ، ابو موسی سے روایت ہے کہ حضرت رسول کریم صلی اللہ علیہ و آلہ و سلم نے ایک روز خطبہ دیا اور ہم لوگوں کو (نماز کے ) طریقے سکھلائے پھر ارشاد فرمایا جس وقت تم لوگ نماز پڑھو تو تم لوگ صفیں کھڑی کرو اور تم لوگوں میں سے ایک شخص امامت کرے جس وقت امام تکبیر کہے تو تم بھی تکبیر کہو اور جس وقت وہ کہے تو تم لوگ آمین کہو خداوند قدوس اس کو قبول فرمائے گا اور جس وقت وہ تکبیر کہے اور رکوع کرے تو تم لوگ بھی تکبیر کہو اور تم لوگ رکوع کرو کیونکہ تم لوگوں سے پہلے امام رکوع کرتا ہے اور تم لوگوں سے قبل سر اٹھاتا ہے۔ حضرت رسول کریم صلی اللہ علیہ و آلہ و سلم نے ارشاد فرمایا کہ اس کی جانب کی کمی دوسری جانب نکل جائے گئی مطلب یہ ہے کہ تم لوگ اس کے بعد رکوع کرو تو وہ لوگوں سے قبل سر اٹھائے گا اور تم لوگ اس کے بعد سر اٹھاؤ گے پس تم لوگوں کا رکوع بھی اس کے رکوع کے برابر ہو گا اور جس وقت امام سَمِعَ اللَّہُ لِمَنْ حَمِدَہُ کہے تو تم لوگ اَللھُمَّ رَبَّنَا وَلَکَ الحَمد کہو۔ خداوند قدوس تمہارا کہنا سن لے گا۔ کیونکہ خداوند قدوس نے اپنے پیغمبر کی زبان سے ارشاد فرمایا سَمِعَ اللَّہُ لِمَنْ حَمِدَہُ مطلب یہ ہے کہ سن لیا اللہ نے۔ جو شخص اس کی تعریف کرے پھر جس وقت وہ تکبیر کہے اور سجدہ کرے تو تم لوگ بھی تکبیر کہو اور سجدہ کرو اس لئے کے امام تم سے پہلے سجدہ کرتا ہے اور سر اٹھاتا ہے حضرت رسول کریم صلی اللہ علیہ و آلہ و سلم نے ارشاد فرمایا پھر اس جانب کی کمی دوسری جانب سے پوری ہو جائے گی اور جس وقت امام بیٹھ جائے تو تم لوگوں میں سے ہر ایک شخص بیٹھ جائے اور تمہارے بیٹھنے میں ہر ایک شخص اس طریقہ سے کہے التَّحِیَّاتُ الطَّیِّبَاتُ الصَّلَوَاتُ لِلَّہِ سَلَامٌ عَلَیْکَ أَیُّہَا النَّبِیُّ وَرَحْمۃُ اللَّہِ وَبَرَکَاتُہُ سَلَامٌ عَلَیْنَا وَعَلَی عِبَادِ اللَّہِ الصَّالِحِینَ أَشْہَدُ أَنْ لَا إِلَہَ إِلَّا اللَّہُ وَأَشْہَدُ أَنَّ مُحَمَّدًا عَبْدُہُ وَرَسُولُہُ۔ یہ کلمات نماز میں التحیات میں پڑھے جاتے ہیں۔

رکوع اور سجود کے درمیان کتنی دیر کھڑا ہوا جائے 

یعقوب بن ابراہیم، ابن علیٰۃ، شعبہ، حکم، عبدالرحمن بن ابی لیلی، براء بن عازب سے روایت ہے کہ حضرت رسول کریم صلی اللہ علیہ و آلہ و سلم کا رکوع اور رکوع سے سر اٹھانا اور آپ صلی اللہ علیہ و آلہ و سلم کا سجدہ اور دونوں سجدوں کے درمیان بیٹھ جانا یہ تمام کے تمام برابر ہوتے تھے۔

جس وقت رکوع سے کھڑا ہو تو کیا کہنا چاہئے ؟

ابوداؤد سلیمان بن سیف، سعید بن عامر، ہشام بن حسان، قیس بن سعد بن عامر، عطاء، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم جس وقت سَمِعَ اللَّہُ لِمَنْ حَمِدَہُ کہتے تو اس کے بعد فرماتے اے اللہ! پالنے والے تیری تعریف کرتا ہوں آسمان اور زمین بھر اور اس کے علاوہ جس پر تم چاہو۔


٭٭ محمد بن اسماعیل بن ابراہیم، یحیی بن ابو بکیر، ابراہیم بن نافع، وہب بن میناس عدنی، سعید بن جبیر، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم جس وقت رکوع فرما کر سجدہ میں جانا چاہتے تو فرماتے (اللَّہُمَّ رَبَّنَا وَلَکَ الْحَمْدُ مِلْئَ السَّمَوَاتِ وَمِلْئَ الْأَرْضِ وَمِلْئَ مَا شِئْتَ مِنْ شَیْئٍ بَعْدُ)


٭٭ عمرو بن ہشام، ابو امیٰۃ الحرانی، مخلد، سعید بن عبدالعزیز، عطیٰۃ بن قیس، قزعۃ بن یحیی، ابو سعید سے روایت ہے کہ رسول کریم صلی اللہ علیہ و آلہ و سلم سَمِعَ اللَّہُ لِمَنْ حَمِدَہُ فرماتے پھر فرماتے رَبَّنَا لَکَ الْحَمْدُ آخر تک۔ اے پالنے والے ہمارے ، تیری تعریف ہے آسمانوں اور زمین میں اور پھر اس کے بعد جس کو تو چاہے۔ اے تعریف اور بڑائی کے لائق تیری ذات اعلیٰ ہے۔ بندوں نے کہا اور ہم سب تیرے بندے ہیں کوئی روکنے والا نہیں ہے تیرے دیئے ہوئے انعام کو اور تیرے سامنے مالدار کا مال کام نہیں آتا۔


٭٭ حمید بن مسعٍدۃ، یزید بن زریع، شعبۃ، عمرو بن مرۃ، ابو حمزٰۃ، حذیفہ سے روایت ہے کہ انہوں نے حضرت رسول کریم صلی اللہ علیہ و آلہ و سلم کے ہمراہ ایک رات نماز ادا کی۔ جس وقت آپ صلی اللہ علیہ و آلہ و سلم نے تکبیر پڑھی تو ارشاد فرمایا اللَّہُ أَکْبَرُ ذَا الْجَبَرُوتِ وَالْمَلَکُوتِ وَالْکِبْرِیَاءِ وَالْعَظَمۃِ اور رکوع میں آپ صلی اللہ علیہ و آلہ و سلم سُبْحَانَ رَبِّیَ الْعَظِیمِ فرماتے اور جس وقت رکوع سے سر اٹھایا تو آپ صلی اللہ علیہ و آلہ و سلم نے لِرَبِّیَ الْحَمْدُ لِرَبِّیَ الْحَمْدُ اور سجدہ میں سُبْحَانَ رَبِّیَ الْأَعْلَی فرمایا اور دونوں سجدوں کے درمیان میں رَبِّی اغْفِرْ لِی رَبِّی اغْفِرْ لِی اور آپ صلی اللہ علیہ و آلہ و سلم کا قیام اور رکوع اور رکوع کے بعد قیام اور سجدوں کے درمیان کا قعدہ قریب قریب ہے۔

رکوع کے بعد دعاء قنوت پڑھنا

اسحاق بن ابراہیم، جریر، سلیمان تیمی، ابو مجلز، انس بن مالک سے روایت ہے کہ حضرت رسول کریم صلی اللہ علیہ و آلہ و سلم نے ایک ماہ تک رکوع کرنے کے بعد دعا قنوت پڑھی اور آنحضرت صلی اللہ علیہ و آلہ و سلم قبیلہ رعد اور ذکوان اور عصبیہ کے واسطے بد دعا کرتے تھے کیونکہ انہوں نے خدا اور اس کے رسول کی نافرمانی کی تھی۔

نماز فجر میں دعائے قنوت پڑھنا

قتیبہ، حماد، ایوب، ابن سیرین سے روایت ہے کہ حضرت انس بن مالک سے دریافت کیا گیا کہ حضرت رسول کریم صلی اللہ علیہ و آلہ و سلم نے نماز فجر میں دعائے قنوت پڑھی؟ انہوں نے فرمایا کہ جی ہاں پڑھی ہے۔ آپ سے دریافت کیا گیا کہ رکوع سے قبل یا رکوع کے بعد؟ انہوں نے فرمایا رکوع کے بعد۔


٭٭ اسماعیل بن مسعود، بشر بن مفضل، یونس، ابن سیرین سے روایت ہے کہ مجھ سے ایک شخص نے نقل کیا جس نے حضرت رسول کریم صلی اللہ علیہ و آلہ و سلم کے ہمراہ نماز فجر ادا کی تھی اس نے کہا کہ جس وقت آپ صلی اللہ علیہ و آلہ و سلم نے سَمِعَ اللَّہُ لِمَنْ حَمِدَہُ کہا دوسری رکعت میں تو کچھ دیر کھڑے رہے دعائے قنوت پڑھنے کے واسطے۔


٭٭ محمد بن منصور، سفیان، زہری، سعید، ابو ہریرہ سے روایت ہے کہ جس وقت رسول کریم صلی اللہ علیہ و آلہ و سلم نے سر اٹھایا رکوع سے فجر کی دوسری رکعت میں تو فرمایا اللہ نجات دے ولید بن ولید کو اور سلمہ بن ہشام کو اور عیاش بن ابی ربیعہ کو اور جو کمزور حضرات مکہ مکرمہ میں کفار کے ہاتھ میں پھنس گئے ہیں۔ یا اللہ! اپنا عذاب سخت بنا دے قبیلہ مضر پر اور ان کے سال حضرت یوسف علیہ السلام کے زمانہ جیسے سال بنا دے۔


٭٭ عمرو بن عثمان، بقیٰۃ، ابن ابو حمزٰۃ، محمد، سعید بن مسیب و ابو سلمہ بن عبدالرحمن، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نماز میں دعائے فرماتے (سَمِعَ اللَّہُ لِمَنْ حَمِدَہُ رَبَّنَا وَلَکَ الْحَمْدُ) کھڑے کھڑے سجدے سے پہلے آپ صلی اللہ علیہ و آلہ و سلم فرماتے تھے یا اللہ نجات دے ولید بن ولید کو اور سلمہ بن ہشام اور عیاش بن ابی ربیعہ کو اور جو ضعیف لوگ مکہ مکرمہ میں رہ گئے ہیں مسلمانوں میں سے ان کو یا اللہ! سخت کر دے اپنا عذاب قبیلہ مضر پر اور ان کے سال ایسے ہوں کہ جیسے حضرت یوسف کے سال تھے پھر فرماتے تھے اللہ اکبر اور سجدہ فرماتے تھے اور اس زمانہ میں عرب کے قبیلہ مضر کے لوگ آنحضرت صلی اللہ علیہ و آلہ و سلم کے مخالف تھے۔

نماز ظہر میں قنوت پڑھنے سے متعلق

سلیمان بن سلم البلخی، نضر، ہشام، یحیی، ابو سلمہ، ابو ہریرہ سے روایت ہے کہ انہوں نے بیان فرمایا کہ تم لوگوں کو حضرت رسول کریم صلی اللہ علیہ و آلہ و سلم کی نماز دکھلاؤں گا تو وہ آخر رکعت میں نماز ظہر اور نماز عشاء اور نماز فجر میں سَمِعَ اللَّہُ لِمَنْ حَمِدَہُ کے بعد قنوت پڑھا کرتے تھے اور اہل اسلام کے لئے دعا فرماتے اور کفار پر لعنت فرماتے۔

نماز مغرب میں قنوت پڑھنے سے متعلق

عبید اللہ بن سعید، عبدالرحمن، سفیان و شعبہ، عمرو بن مرۃ، عمرو بن علی، یحیی، شعبہ، و سفیان، عمرو بن مرۃ، ابن ابو لیلی، براء بن عازب سے روایت ہے کہ حضرت رسول کریم صلی اللہ علیہ و آلہ و سلم نماز فجر اور نماز مغرب میں قنوت پڑھا کرتے تھے۔

قنوت میں کفار اور مشرکین پر لعنت بھیجنا

محمد بن مثنی، ابو داؤد، شعبہ، قتادہ، انس، وہشام، قتادہ، انس سے روایت ہے کہ حضرت رسول کریم صلی اللہ علیہ و آلہ و سلم نے ایک ماہ تک چند لوگوں پر قنوت پڑھی یا عرب کے چند قبائل پر لعنت فرمائی پھر اس کو چھوڑ دیا اور یہ قنوت آپ نے رکوع فرمانے کے بعد پڑھی اور ایک روایت میں ہے کہ آپ صلی اللہ علیہ و آلہ و سلم نے ایک ماہ تک قنوت پڑھی اور آپ صلی اللہ علیہ و آلہ و سلم لعنت فرماتے تھے قبیلہ رعل اور ذکوان اور قبیلہ لحیان پر۔

دعاء قنوت کے دوران منافقین پر لعنت بھیجنا

اسحاق بن ابراہیم، عبدالرزاق، معمر، زہری، سالم، عبداللہ بن عمر سے روایت ہے کہ انہوں نے رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم نے جس وقت سر اٹھایا نماز فجر کی آخری رکعت میں رکوع سے تو فرمایا خداوند قدوس لعنت کرے فلاں اور فلاں شخص پر اور آپ صلی اللہ علیہ و آلہ و سلم نے بد دعا فرمائی کچھ منافقین کے واسطے جو بظاہر مسلمان ہو گئے تھے اور ان لوگوں کے دلوں میں کفر بھرا ہوا تھا اس پر خداوند قدوس نے یہ آیت نازل فرمائی (لَیْسَ لَکَ مِنَ الْاَمْرِ شَیْءٌ) 3۔ ال عمران:128) یعنی تجھ کو کسی قسم کا کوئی اختیار نہیں ہے خداوند قدوس کو اختیار ہے خدا اس کی مغفرت فرمائے ان پر عذاب نازل فرمائے وہ لوگ گناہ گار ہیں۔

دعاء قنوت نہ پڑھنے کے بارے میں 

اسحاق بن ابراہیم، معاذ بن ہشام، قتادہ، انس سے روایت ہے کہ حضرت رسول کریم صلی اللہ علیہ و آلہ و سلم نے ایک ماہ تک قنوت پڑھی اور آپ صلی اللہ علیہ و آلہ و سلم بد دعا فرماتے تھے عرب کے ایک قبیلہ پر پھر آپ صلی اللہ علیہ و آلہ و سلم نے یہ قنوت پڑھنا ترک فرما دیا۔


٭٭ قتیبہ، خلف، ابن خلیفۃ، ابو مالک، اشجعی سے روایت ہے کہ انہوں نے اپنے والد حضرت طارق سے روایت کی ہے کہ میں نے حضرت رسول کریم صلی اللہ علیہ و آلہ و سلم کی اقتداء میں نماز ادا کی آپ صلی اللہ علیہ و آلہ و سلم نے قنوت نہیں پڑھی اور حضرت ابو بکر صدیق رضی اللہ عنہ کی اقتداء میں نماز ادا کی تو انہوں نے قنوت نہیں پڑھی اور حضرت عمر فاروق کی اقتداء میں نماز ادا کی تو انہوں نے قنوت نہیں پڑھی اور حضرت عثمان ذوالنورین کی اقتداء میں نماز ادا کی تو دیکھا کہ انہوں نے بھی قنوت نہیں پڑھی پھر فرمایا کہ اے صاحبزادے ! یہ ایک بالکل نیا کام ہے۔

کنکریوں کو سجدہ کرنے کی غرض سے ٹھنڈا کرنا

قتیبہ، عباد، محمد بن عمرو، سعید بن حارث، جابر بن عبداللہ سے روایت ہے کہ ہم لوگ حضرت رسول کریم صلی اللہ علیہ و آلہ و سلم کے ساتھ نماز ادا کیا کرتے تھے تو میں (دوران نماز ہی) ایک مٹھی کنکریوں کی اٹھا لیا کرتا تھا پھر میں اس کو دوسرے ہاتھ کی مٹھی میں رکھ لیا کرتا تھا ان کو ٹھنڈا کرنے کیلئے اور جس وقت میں سجدہ کرتا تھا تو میں ان کو اپنی پیشانی کے نیچے رکھ لیا کرتا تھا۔


بوقت سجدہ تکبیر کہنا کیسا ہے ؟
یحیی بن حبیب بن عربی، حماد، غیلان بن جریر، مطرف سے روایت ہے کہ میں نے اور حضرت عمران بن حصین نے حضرت علی کی اقتداء میں نماز ادا کی وہ جس وقت سجدہ فرماتے تو تکبیر فرماتے اور جس وقت سجدہ سے سر اٹھاتے تو تکبیر فرماتے اور جس وقت دو رکعت ادا فرما کر اٹھ جاتے تو تکبیر فرماتے اور جس وقت وہ نماز سے فراغت حاصل کر چکے تو حضرت عمران نے میرا ہاتھ پکڑ لیا اور فرمایا کہ انہوں نے (یعنی حضرت علی نے ) مجھ کو نماز نبوی صلی اللہ علیہ و آلہ و سلم کی یاد تازہ فرما دی۔


٭٭ عمرو بن علی، معاذ و یحیی، زہیر، ابو اسحاق، عبدالرحمن بن اسود، علقمۃ و اسود، عبداللہ بن مسعود سے روایت ہے کہ حضرت رسول کریم صلی اللہ علیہ و آلہ و سلم ہر ایک جھکنے اور اٹھنے کے وقت تکبیر فرمایا کرتے تھے اور آپ صلی اللہ علیہ و آلہ و سلم دائیں اور بائیں جانب سلام پھیرا کرتے تھے اور حضرت ابو بکر صدیق اور عمر فاروق رضی اللہ عنہ کی بھی یہی عادت مبارکہ تھی۔

سجدہ کس طریقہ سے کرنا چاہئے ؟

اسماعیل بن مسعود، خالد، شعبہ، ابو بشر، یوسف، ابن ماہک، حکیم سے روایت ہے کہ میں نے حضرت رسول کریم صلی اللہ علیہ و آلہ و سلم سے اس بات پر بیعت کی کہ میں سجدہ نہیں کروں گا لیکن کھڑے کھڑے۔


سجدہ کر نے کے وقت ہاتھ اٹھانا

محمد بن مثنی، ابن ابو عدی، شعبہ، قتادہ، نصر بن عاصم، مالک بن حویرث سے روایت ہے کہ انہوں نے دیکھا حضرت رسول کریم صلی اللہ علیہ و آلہ و سلم کو نماز میں ہاتھ اٹھاتے ہوئے (یعنی نماز شروع کرتے وقت) اور جس وقت رکوع میں سر اٹھایا کانوں کی لو تک۔


٭٭ محمد بن مثنی، عبدالاعلی، سعید، قتادہ، نصر بن عاصم، مالک بن حویرث سے روایت ہے کہ انہوں نے حضرت رسول کریم صلی اللہ علیہ و آلہ و سلم کو ہاتھ اٹھاتے ہوئے دیکھا پھر اسی طرح بیان فرمایا


٭٭ محمد بن مثنی، معاذبن ہشام، قتادہ، نصر بن عاصم، مالک بن حویرث سے روایت ہے کہ انہوں نے حضرت رسول کریم صلی اللہ علیہ و آلہ و سلم کو دیکھا کہ جس وقت نماز میں جاتے پھر روایت اسی طریقہ سے بیان فرمائی البتہ اس روایت میں یہ اضافہ ہے کہ جس وقت رکوع فرماتے تو اس طریقہ سے عمل فرماتے اور جس وقت سجدہ سے سر اٹھاتے اس طریقہ سے عمل فرماتے (دونوں ہاتھ) اٹھاتے تھے۔


بوقت سجدہ ہاتھ نہ اٹھانے سے متعلق

محمد بن عبیدالکوفی المحاربی، ابن مبارک، معمر، زہری، سالم، عبداللہ ابن عمر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم دونوں ہاتھ اٹھایا کرتے تھے جس وقت آپ صلی اللہ علیہ و آلہ و سلم نماز شروع فرماتے اور جس وقت رکوع فرماتے اور جس وقت رکوع سے سر اٹھاتے اور سجدہ کے دوران اس طریقہ سے نہ کرتے (یعنی دوران سجدہ ہاتھ نہ اٹھاتے تھے )۔

سجدہ کر نے کے وقت پہلے زمین پر کونسا عضو رکھے 

حسین بن عیسیٰ القومسی البسطامی، یزید، ابن ہارون، شریک، عاصم بن کلیب، وائل بن حجر سے روایت ہے کہ میں نے حضرت رسول کریم صلی اللہ علیہ و آلہ و سلم کو دیکھا آپ صلی اللہ علیہ و آلہ و سلم جس وقت سجدہ فرماتے تھے تو دونوں گھٹنے ہاتھوں سے پہلے زمین پر رکھتے اور جس وقت سجدہ سے اٹھ جاتے تو دونوں ہاتھ گھٹنوں سے اٹھاتے۔


٭٭ قتیبہ، عبداللہ بن نافع، محمد بن عبداللہ بن حسن، ابو زناد، اعرج، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تمہارے میں سے ایک شخص نماز میں بیٹھ جانا چاہتا ہے پھر اس طریقہ سے بیٹھ جاتا ہے جس طریقہ سے اونٹ بیٹھ جاتا ہے۔


٭٭ ہارون بن محمد بن بکار بن بلال، مروان بن محمد، عبدالعزیز بن محمد، محمد بن عبداللہ بن حسن، ابو زناد، اعرج، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تمہارے میں سے کوئی شخص سجدہ کرے تو اس کو چاہیے کہ وہ پہلے دونوں ہاتھ کو زمین پر سہارا دے پھر گھٹنے رکھے اور اونٹ کی طرح نہ بیٹھے۔

دونوں ہاتھ پیشانی کے ساتھ زمین پر رکھنا

زیاد بن ایوب، دلویہ، ابن علیٰۃ، ایوب نافع، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا (انسان کے ) دونوں ہاتھ اس طریقہ سے سجدہ کرتے ہیں کہ جس طریقہ سے (انسان کا چہرہ) سجدہ کرتا ہے تو تم لوگوں میں سے جس وقت کوئی شخص (سجدہ میں ) اپنا چہرہ رکھے تو اپنے دونوں ہاتھ بھی رکھے اور جس وقت چہرہ اٹھائے تو دونوں ہاتھ بھی اٹھائے۔

سجدہ کتنے اعضاء پر کرنا چاہئے ؟

قتیبہ، حماد، عمرو، طاؤس، عبداللہ ابن عباس سے روایت ہے کہ رسول کریم صلی اللہ علیہ و آلہ و سلم نے سات ہڈیوں پر سجدہ کرنے کے بارے میں حکم فرمایا اور آپ صلی اللہ علیہ و آلہ و سلم نے حکم فرمایا کہ بالوں اور کپڑوں کو (ایک ساتھ) نہ جوڑیں۔


مذکورہ سات اعضاء کی تشریح

قتیبہ، بکر، ابن ہاد، محمد بن ابراہیم، عامر بن سعد، عباس بن عبدالمطلب سے روایت ہے کہ انہوں نے حضرت رسول کریم صلی اللہ علیہ و آلہ و سلم سے سنا۔ آپ صلی اللہ علیہ و آلہ و سلم فرماتے تھے کہ جس وقت بندہ سجدہ میں جاتا ہے تو اس کے جسم کے سات اعضاء سجدہ کرتے ہیں چہرہ دونوں ہتھیلیاں اور دونوں گھٹنے اور دونوں پاؤں۔

پیشانی زمین پر رکھنا

محمد بن سلمہ و الحارث بن مسکین، ابن قاسم، مالک، یزید بن عبداللہ بن ہاد، محمد بن ابراہیم بن حارث، ابو سلمہ، ابو سعید خدری سے روایت ہے کہ (یہ ایک طویل حدیث ہے ) راوی فرماتے ہیں کہ میری آنکھوں نے حضرت رسول کریم صلی اللہ علیہ و آلہ و سلم کو دیکھا ہے کہ آپ صلی اللہ علیہ و آلہ و سلم کی مبارک پیشانی اور ناک پر کیچڑ کا نشان تھا۔ اکیسویں رات کو صبح کو۔ (اس حدیث شریف سے معلوم ہوا کہ سجدہ میں پیشانی زمین پر لگانا ضروری ہے )

بحالت سجدہ زمین پر ناک رکھنا

احمد بن عمرو بن سرح و یونس بن عبدالاعلیٰ و حارث بن مسکین، ابن وہب، ابن جریج، عبداللہ بن طاؤس، عبداللہ ابن عباس سے روایت ہے کہ رسول کریم صلی اللہ علیہ و آلہ و سلم نے ارشاد فرمایا مجھے حکم ہوا ہے سات اعضاء پر سجدہ کرنے کا اور کپڑے یا بال کے نہ سمیٹ لینے کا (وہ سات اعضاء یہ ہیں پیشانی ناک اور دونوں ہاتھ اور دونوں گھٹنے اور پاؤں )۔

دونوں ہاتھوں پر سجدہ کرنے سے متعلق

عمرو بن منصور النسائی، معلی بن اسد، وہیب، عبداللہ بن طاؤس، عبداللہ ابن عباس سے روایت ہے کہ رسول کریم صلی اللہ علیہ و آلہ و سلم نے فرمایا مجھے حکم ہوا ہے سات ہڈیوں پر سجدہ کرنے کا پیشانی اور پھر فرمایا آپ صلی اللہ علیہ و آلہ و سلم نے ہاتھ سے ناک کی جانب اور دونوں ہاتھ اور دونوں گھٹنوں اور دونوں پاؤں کے کنارہ (یعنی دونوں پاؤں کی انگلی کے کنارے )

بحالت سجدہ دونوں گھٹنے زمین پر لگانے سے متعلق

محمد بن منصور المکی و عبداللہ بن محمد بن عبدالرحمن زہری، سفیان، ابن طاؤس، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم کو سات اشیاء پر سجدہ کرنے کا حکم ہوا ہے اور ممانعت بیان فرمائی گئی بالوں اور کپڑوں کو جوڑنے کی دونوں ہاتھوں پر اور دونوں گھٹنوں پر اور دونوں پاؤں کی انگلی کے سروں پر۔ حضرت سفیان نے نقل کیا کہ (جو کہ مذکورہ حدیث کے روایت نقل کرنے والے ہیں ) کہ حضرت ابن طاؤس نے دونوں ہاتھ اپنی پیشانی پر رکھے اور ان کو ناک تک لائے اور فرمایا کہ یہ تمام کا تمام ایک ہے۔

دونوں پاؤں پر سجدہ کرنے کا بیان

محمد بن عبداللہ بن حکم، شعیب، لیث، ابن ہاد، محمد بن ابراہیم، بن حارث، عامر بن سعد بن ابو وقاص، عباس بن عبدالمطلب سے روایت ہے کہ انہوں نے حضرت رسول کریم صلی اللہ علیہ و آلہ و سلم سے سنا۔ آپ صلی اللہ علیہ و آلہ و سلم فرماتے تھے کہ بندہ جس وقت سجدہ میں جاتا ہے تو اس کے سات اعضاء سجدہ میں جاتے ہیں ایک چہرہ دوسرے اور تیسرے دونوں ہتھیلی چوتھے اور پانچویں دونوں گھٹنے اور ساتویں دونوں پاؤں۔

سجدہ کی حالت میں دونوں پاؤں کھڑے رکھنے سے متعلق

اسحاق بن ابراہیم، عبیٍدۃ، عبید اللہ بن عمر، محمد بن یحیی بن حبان، اعرج، ابو ہریرہ، عائشہ صدیقہ سے روایت ہے کہ میں نے ایک رات حضرت رسول کریم صلی اللہ علیہ و آلہ و سلم کو مکان میں نہیں دیکھا تو میں چل پڑی تو میں نے دیکھا کہ آپ صلی اللہ علیہ و آلہ و سلم سجدہ میں تھے اور دونوں پاؤں آپ صلی اللہ علیہ و آلہ و سلم کے کھڑے ہوئے۔ آپ صلی اللہ علیہ و آلہ و سلم فرماتے تھے اللَّہُمَّ إِنِّی أَعُوذُ بِرِضَاکَ مِنْ سَخَطِکَ وَبِمُعَافَاتِکَ مِنْ عُقُوبَتِکَ وَبِکَ مِنْکَ لَا أُحْصِی ثَنَائً عَلَیْکَ أَنْتَ کَمَا أَثْنَیْتَ عَلَی نَفْسِکَ مطلب یہ ہے کہ اے خدا میں پناہ مانگتا ہوں تیری خوشی کی تیرے غصہ سے اور تیری مغفرت کی تیرے عذاب سے اور میں تیری تجھ سے پوری تعریف بیان نہیں کر سکتا تو ایسا ہے کہ جیسی تو نے اپنی تعریف کی ہے۔

بحالت سجدہ دونوں پاؤں کی انگلیاں کھڑی کرنا

محمد بن بشار، یحیی بن سعید، عبدالحمید بن جعفر، محمد بن عطاء، ابو حمید ساعدی سے روایت ہے کہ حضرت رسول کریم صلی اللہ علیہ و آلہ و سلم جس وقت سجدہ میں جاتے تو اپنے بازو دونوں بغل سے الگ رکھتے اور دونوں پاؤں کی انگلیاں کھڑی رکھتے۔

جس وقت سجدہ میں جائے تو دونوں ہاتھ کس جگہ رکھے ؟

احمد بن ناصح، ابن ادریس، عاصم بن کلیب، وائل بن حجر سے روایت ہے کہ میں نے مدینہ منورہ میں حاضر ہوا اور میں نے عرض کیا کہ میں رسول کریم صلی اللہ علیہ و آلہ و سلم کی نماز دیکھوں گا۔ آپ صلی اللہ علیہ و آلہ و سلم نے تکبیر کہی اور دونوں ہاتھ اٹھائے یہاں تک کہ آپ صلی اللہ علیہ و آلہ و سلم کے انگوٹھے میں نے کانوں کے پاس دیکھے۔ جس وقت آپ صلی اللہ علیہ و آلہ و سلم نے رکوع کرنے کا ارادہ فرمایا تو تکبیر پڑھی دونوں ہاتھ اٹھائے پھر سر اٹھایا اور فرمایا سمع اللہ لمن حمدہ پڑھا پھر تکبیر پڑھی اور سجدہ کیا تو دونوں ہاتھ آپ صلی اللہ علیہ و آلہ و سلم کے اسی جگہ تھے کہ جس جگہ نماز کے شروع میں تھے۔

دوران سجدہ دونوں بازو زمین پر نہ رکھنے سے متعلق

اسحاق بن ابراہیم، یزید، ابن ہارون، ابو العلاء و اسمہ ایوب بن ابو مسکین، قتادہ، انس سے روایت ہے کہ رسول کریم صلی اللہ علیہ و آلہ و سلم نے ارشاد فرمایا تم لوگوں میں سے کوئی شخص اپنے بازو سجدہ میں نہ بچھائے جس طریقہ سے کوئی کتا اپنے بازو بچھاتا ہے۔

ترکیب اور کیفیت سجدہ

علی بن حجر مروزی، شریک، ابو اسحاق سے روایت ہے کہ حضرت براء بن عازب نے سجدہ کو دکھلایا تو دونوں ہاتھ زمین پر رکھ دئیے اور دونوں سرین اٹھائے اور فرمایا کہ میں نے اسی طریقہ سے حضرت رسول کریم صلی اللہ علیہ و آلہ و سلم کو کرتے ہوئے دیکھا ہے۔


٭٭ محمد بن عبداللہ بن بزیع، معتمر بن سلیمان، عمران، ابو مجلز، بشیر بن نہیک، ابو ہریرہ سے روایت ہے کہ اگر میں حضرت رسول کریم صلی اللہ علیہ و آلہ و سلم کے سامنے بحالت نماز ہوتا کہ جس آپ صلی اللہ علیہ و آلہ و سلم سجدہ میں ہوتے تو آپ صلی اللہ علیہ و آلہ و سلم کی میں دونوں بغل دیکھتا (مطلب یہ ہے کہ سجدہ میں جانے کے وقت حضرت رسول کریم صلی اللہ علیہ و آلہ و سلم دونوں ہاتھوں کو کشادہ رکھتے یہاں تک کہ دونوں بغل نظر آ جاتی)۔


٭٭ علی بن حجر، اسماعیل، داؤد بن قیس، عبید اللہ بن عبداللہ بن ارقم سے روایت ہے کہ میں نے حضرت رسول کریم صلی اللہ علیہ و آلہ و سلم کے ساتھ نماز ادا کی میں آپ صلی اللہ علیہ و آلہ و سلم کی دونوں بغل کی سفیدی سجدہ کی حالت میں دیکھا کرتا تھا۔

سجدے میں دونوں ہاتھوں کو کھلا رکھنا

قتیبہ، سفیان، عبید اللہ، ابن عبداللہ بن الاصم، عمہ، یزید و ابن الاصم، میمونہ سے روایت ہے کہ حضرت رسول کریم صلی اللہ علیہ و آلہ و سلم جس وقت سجدہ کرتے تو دونوں ہاتھوں کو کھلا رکھتے تھے اس قدر کہ اگر بکری کا بچہ چاہتا تو آپ صلی اللہ علیہ و آلہ و سلم کے ہاتھوں کے اندر سے نکل جاتا۔

سجدہ میں میانہ روی رکھنے سے متعلق

اسحاق بن ابراہیم، عبٍدۃ، سعید، قتادہ، انس، اسماعیل بن مسعود، خالد، شعبہ، قتادہ، انس سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تم لوگ سجدہ میں درمیانہ طریقہ رکھو (مطلب یہ ہے کہ خوبی کے ساتھ اور عمدگی کے ساتھ سجدہ ادا کرو) اور تم لوگوں میں سے کوئی شخص اپنے بازو کتے کی طرح سے نہ پھیلائے (یا بچھائے )۔

بحالت سجدہ پشت برابر رکھنے کے بارے میں 

علی بن حشرم المروزی، عیسیٰ و ابن یونس، اعمش، عمارۃ، ابو معمر، ابو مسعود سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا اس شخص کی نماز صحیح طریقہ سے ادا نہیں ہوتی کہ جو اپنی پشت کو (برابر) نہ کرے رکوع اور سجدہ کرنے کی حالت میں۔

کوے کی طرح سے (نماز میں ) چونچ مارنا ممنوع ہے 

محمد بن عبداللہ بن عبدالحکم، شعیب، لیث، خالد، ابن ابو ہلال، جعفر بن عبد اللہ، تمیم بن محمود، عبدالرحمن بن شبل سے روایت ہے کہ حضرت رسول کریم صلی اللہ علیہ و آلہ و سلم نے تین باتوں سے منع فرمایا ایک تو کوے کی طرح سے ٹھونگ مارنے سے دوسرے درندہ کی طرح سے ہاتھ پھیلانے سے تیسرا یہ کہ نماز کے واسطے ایک جگہ متعین کرنے سے جس طریقہ سے کہ اونٹ جگہ متعین کرتا ہے (اس کا مطلب یہ ہے کہ اسی جگہ نماز ادا کرے اور دوسری جگہ نماز ادا نہ کرے )۔

بال جوڑنے کے ممنوع ہونے سے متعلق

حمید بن مسعٍدۃ بصری، یزید و ابن زریع، شعبہ، و روح یعنی ابن قاسم، عمرو بن دینار، طاؤس، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم نے یہ ارشاد فرمایا کہ مجھ کو حکم ہوا ہے سات اعضاء پر سجدہ کرنے کا اور بال اور کپڑوں کے نہ جوڑنے کا۔


جس شخص کا جوڑا نہ بندھا ہو اگر وہ نماز ادا کرے ؟

عمرو بن سواد بن اسود بن عمروسرحی، ولدعبد اللہ بن سعد بن ابو سرح، ابن وہب، عمرو بن حارث، بکیر، کریب، عبداللہ ابن عباس سے روایت ہے کہ انہوں نے عبداللہ بن حارث کو نماز ادا کرتے ہوئے دیکھا اور وہ جوڑا باندھے ہوئے تھے اپنے سر کے پیچھے تو وہ کھڑے ہو کر وہ بال کھولنے لگ گئے۔ پس جس وقت عبداللہ بن حارث نماز سے فارغ ہو گئے تو حضرت عبداللہ ابن عباس کی خدمت میں حاضر ہوئے اور فرمایا کہ میرے سر سے تمہارا کیا واسطہ تھا۔ انہوں نے فرمایا کہ میں نے حضرت رسول کریم صلی اللہ علیہ و آلہ و سلم سے سنا ہے آپ صلی اللہ علیہ و آلہ و سلم فرماتے تھے نماز میں کسی آدمی کے جوڑا باندھنے کی مثال ایسی ہے کہ جس طریقہ سے کہ کسی کے ہاتھ بندھے ہوئے ہوں اور ایسا شخص نماز ادا کرے۔

کپڑوں کو جوڑنے کی ممانعت سے متعلق

محمد بن منصورالمکی، سفیان، عمرو، طاؤس، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم نے حکم فرمایا سات ہڈی پر سجدہ کرنے کا اور بال اور کپڑے کے جوڑنے سے منع فرمایا۔

کپڑے پر سجدہ کرنے سے متعلق

سوید بن نصر، عبداللہ بن مبارک، خالد بن عبدالرحمن السلمی، غالب القطان، بکر بن عبداللہ المزنی، انس سے روایت ہے کہ جس وقت حضرت رسول کریم صلی اللہ علیہ و آلہ و سلم کی اقتداء میں ہم لوگ نماز ادا کیا کرتے تھے دوپہر کے وقت تو آپ صلی اللہ علیہ و آلہ و سلم گرمی کی شدت کی وجہ سے کپڑوں پر سجدہ فرماتے۔

سجدہ کے مکمل طریقہ سے ادا کرنے سے متعلق

اسحاق بن ابراہیم، عبٍدۃ، سعید، قتادہ، انس سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تم لوگ رکوع اور سجدہ کو مکمل طریقہ سے ادا کرو کیونکہ خدا کی قسم ہے میں تم لوگوں کو پیچھے کی جانب سے دیکھتا ہوں رکوع اور سجدہ کرنے کی حالت میں۔

سجدہ کی حالت میں قرآن کریم پڑھنے کے ممنوع ہونے سے متعلق

ابوداؤد بن سلیمان بن سیف، ابو علی حنفی و عثمان بن عمر، ابو علی، عثمان، داؤد بن قیس، ابراہیم بن عبداللہ بن حنین، عبداللہ ابن عباس، علی بن ابو طالب سے روایت ہے کہ میرے محبوب صلی اللہ علیہ و آلہ و سلم نے مجھ کو سونے کی انگوٹھی کے پہن لینے سے اور ریشمی قس کے لباس اور کسم میں رنگا ہوا گہرے سرخ رنگ کا کپڑا اور سجدے اور رکوع میں قرآن کریم پڑھنے سے منع فرمایا ہے۔


٭٭ احمد بن عمرو بن سرح، ابن وہب، یونس، و حارث بن مسکین، ابن وہب، یونس، ابن شہاب، ابراہیم بن عبد اللہ، علی سے روایت ہے کہ مجھ کو حضرت رسول کریم صلی اللہ علیہ و آلہ و سلم نے رکوع اور سجدے میں قرآن کریم پڑھنے سے منع فرمایا ہے۔


سجدہ کے دوران کوشش سے دعا کرنا

علی بن حجر المروزی، اسماعیل، ابن جعفر، سلیمان بن سحیم، ابراہیم بن عبداللہ بن معبد بن عباس، عبداللہ بن عباس سے روایت ہے کہ حضرت رسول کریم صلی اللہ علیہ و آلہ و سلم نے پردہ کھولا اور آپ صلی اللہ علیہ و آلہ و سلم کا سر بندھا ہوا تھا اس مرض کی وجہ سے کہ جس میں آپ صلی اللہ علیہ و آلہ و سلم کی وفات ہوئی تو ارشاد فرمایا اے خدا میں نے (حکم خداوندی) پہنچا دیا اور پیغام الہی پہنچا دیا۔ تین مرتبہ یہ جملے ارشاد فرمائے۔ پھر فرمایا کہ اے لوگو! پیغمبری کی خوش خبری میں سے کوئی بات نہیں ہے جو کہ باقی رہی ہو مگر سچا خواب کہ جس کو بندہ دیکھے (یعنی نبوت کے بعد سچے خواب باقی رہ جائیں گے ) اور یاد رکھو کہ مجھ کو رکوع اور سجدہ میں قرآن کریم پڑھنے سے ممانعت فرمائی گئی ہے تو جس وقت تم لوگ رکوع کرو تو تم اپنے پروردگار کی عظمت بیان کرو اور جس وقت تم لوگ سجدہ کرو تو تم کوشش کرو دعا کے کرنے میں۔ اس لئے کہ سجدہ کرنے کی حالت میں دعا کا قبول ہونا زیادہ قریب ہے۔

بحالت سجدہ دعا کرنے سے متعلق

ہناد بن سری، ابو احوص، سعید بن مسروق، سلمہ بن کہیل، ابو رشدین، کریب، عبداللہ ابن عباس سے روایت ہے کہ میں اپنی خالہ حضرت میمونہ کی خدمت میں رہا اور رسول کریم صلی اللہ علیہ و آلہ و سلم بھی رات میں اسی جگہ قیام فرما رہے میمونہ رضی اللہ عنہا نے دیکھا کہ آپ صلی اللہ علیہ و آلہ و سلم قضاء حاجت کیلئے اٹھے اور پانی کے مشکیزہ کے نزدیک تشریف لا کر اس کا منہ کھول دیا اور پھر وضو فرمایا (ایک طرح کا وضو فرمایا اور ہاتھ دھوئے ) پھر اپنے بستر پر تشریف لائے اور سو گئے پھر اٹھے اور مشکیزہ کے نزدیک آ کر اس کا منہ کھولا اور مکمل وضو فرمایا (جس طریقہ سے کہ نماز کے واسطے وضو فرماتے ہیں ) پھر کھڑے ہو کر نماز شروع فرمائی اور سجدہ کے دوران یہ دعا پڑھی (اللَّہُمَّ اجْعَلْ فِی قَلْبِی نُورًا وَاجْعَلْ فِی سَمْعِی نُورًا وَاجْعَلْ فِی بَصَرِی نُورًا وَاجْعَلْ مِنْ تَحْتِی نُورًا وَاجْعَلْ مِنْ فَوْقِی نُورًا وَعَنْ یَمِینِی نُورًا وَعَنْ یَسَارِی نُورًا وَاجْعَلْ أَمَامِی نُورًا وَاجْعَلْ خَلْفِی نُورًا وَأَعْظِمْ لِی نُورًا ثُمَّ نَامَ حَتَّی نَفَخَ) ترجمہ اے خدا! میرے قلب میں نور پیدا فرما دے اور میرے کانوں کو طنور عطا فرما دے اور میری آنکھ میں نور عنایت فرما اور میرے نیچے نور عطا کر اور میرے اوپر نور نازل فرما اور میرے دائیں جانب نور دے دے اور میری بائیں جانب نور عنایت فرما اور میرے پیچھے نور عطا فرما اور میرا نور بڑا کر دے اور پھر آپ صلی اللہ علیہ و آلہ و سلم سو گئے۔ حتی کہ آپ صلی اللہ علیہ و آلہ و سلم کو نیند میں خراٹے آنے لگے۔ اس کے بعد بلال تشریف لائے اور آپ صلی اللہ علیہ و آلہ و سلم کو نماز پڑھنے کے واسطے نیند سے بیدار فرمایا۔

دوران سجدہ دوسری قسم کی دعا مانگنا

سوید بن نصر، عبد اللہ، سفیان، منصور، ابو ضحی، مسروق، عائشہ صدیقہ سے روایت ہے کہ رسول کریم صلی اللہ علیہ و آلہ و سلم رکوع اور سجدہ کے دوران یہ دعا فرماتے تھے اور آپ صلی اللہ علیہ و آلہ و سلم قرآن کریم کی اتباع فرمایا کرتے تھے اس لئے کہ قرآن میں ہے 

دوران سجدہ دوسری قسم کی دعا نہ پڑھنا

محمود بن غیلان، وکیع، سفیان، منصور، ابو ضحی، مسروق، عائشہ صدیقہ سے روایت ہے کہ رسول کریم صلی اللہ علیہ و آلہ و سلم رکوع اور سجدے کے دوران فرماتے تھے اور پھر آیت کریمہ کی تفسیر اس طریقہ سے فرماتے کہ تم رکوع کے دوران خداوند قدوس کی پاکی بیان کرو اور اس سے گناہوں کی معافی مانگو۔

دوران سجدہ دوسری قسم کی دعا

محمد بن قدامۃ، جریر، منصور، ہلال بن یساف، عائشہ صدیقہ سے روایت ہے کہ ایک رات حضرت رسول کریم صلی اللہ علیہ و آلہ و سلم اپنی سونے کی جگہ نہیں مل سکے تو میں آپ صلی اللہ علیہ و آلہ و سلم کو تلاش کرنے لگ گئی مجھے یہ خیال ہوا کہ آپ صلی اللہ علیہ و آلہ و سلم کسی باندی کے پاس تشریف لے گئے ہوں گے کہ اس دوران میرا بھائی آ گیا۔ آپ صلی اللہ علیہ و آلہ و سلم اس وقت سجدہ میں تھے اور فرماتے تھے اے خدا! میرے وہ بھی گناہ معاف کر دے جو کہ پوشیدہ ہیں اور وہ گناہ بھی معاف فرما دے جو کہ ظاہری گناہ ہوں۔

دوران سجدہ ایک دوسری دعا پڑھنا

محمد بن مثنی، محمد، شعبہ، منصور، ہلال بن یساف، عائشہ صدیقہ سے روایت ہے کہ میں نے حضرت رسول کریم صلی اللہ علیہ و آلہ و سلم ایک رات نہیں پایا مجھے یہ خیال ہوا کہ آپ صلی اللہ علیہ و آلہ و سلم کسی باندی کے پاس تشریف لے گئے ہوں گے۔ اس کے بعد میں نے آپ صلی اللہ علیہ و آلہ و سلم کو تلاش کیا تو آپ صلی اللہ علیہ و آلہ و سلم سجدہ میں تھے اور یہ دعا آخر تک پڑھ رہے تھے یعنی اے خدا بخش دے میرے گناہ جو پوشیدہ ہوں اور جو ظاہر ہوں۔

دوران سجدہ ایک دوسری قسم دعا

عمرو بن علی، عبدالرحمن، ابن مہدی، عبدالعزیز بن ابو سلمہ، عمی الماجشون بن ابو سلمہ، عبدالرحمن اعرج، عبید اللہ بن ابو رافع، علی سے روایت ہے کہ حضرت رسول کریم صلی اللہ علیہ و آلہ و سلم جس وقت سجدہ میں جاتے تو فرماتے اے خدا تیرے ہی لئے میں نے سجدہ کیا اور تیرے ہیں واسطے میں نے گردن رکھ دی اور میں تیرے اوپر یقین لے آیا میرے چہرہ نے سجدہ کیا اس ذات کے واسطے کہ جس نے اس کو بنایا اور صورت ڈھالی اور اس کے کان آنکھ بنائے وہ خدا بہت بابرکت ہے جو کہ تمام بنانے والوں میں بہتر ہے۔

ایک دوسری قسم کی دعا

یحیی بن عثمان، ابو حیوٰۃ، شعیب بن ابو حمزٰۃ، محمد بن منکدر، جابر بن عبداللہ سے روایت ہے کہ حضرت رسول کریم صلی اللہ علیہ و آلہ و سلم دوران سجدہ یہ دعا پڑھتے تھے آخر تک۔ یعنی اے خدا میں نے تیرے ہی واسطے سجدہ کیا اور میں تجھ پر یقین لایا اور میں نے تیرے سامنے گردن رکھ دی تو میرا مالک ہے میرے چہرہ نے اس پروردگار کے واسطے سجدہ کیا کہ جس نے اس کو بنایا اور بہترین صورت بنائی اور اس کے کان اور آنکھ بنائے وہ ذات بہت زیادہ بابرکت ہے جو کہ تمام پیدا کرنے والوں میں سب سے بہتر ہے۔


٭٭ یحیی بن عثمان، ابن حمیر، شعیب بن ابو حمزٰۃ، محمد بن منکدر، عبدالرحمن بن ہرمز، اعرج، محمد بن مسلمہ سے روایت ہے کہ حضرت رسول کریم صلی اللہ علیہ و آلہ و سلم جس وقت رات میں بیدار ہوتے تھے تو نفل پڑھتے اور سجدہ میں فرماتے  اللَّہُمَّ لَکَ سَجَدْتُ وَبِکَ آمَنْتُ وَلَکَ أَسْلَمْتُ اللَّہُمَّ أَنْتَ رَبِّی سَجَدَ وَجْہِی لِلَّذِی خَلَقَہُ وَصَوَّرَہُ وَشَقَّ سَمْعَہُ وَبَصَرَہُ تَبَارَکَ اللَّہُ أَحْسَنُ الْخَالِقِینَ۔ یعنی اے خدا! میں نے تیرے ہی واسطے سجدہ کیا اور تیری ہی میں نے فرمانبرداری کی اور میں تجھ پر ہی ایمان لایا اور میرے چہرہ نے اس ذات کے واسطے سجدہ کیا کہ جس نے اس کو پیدا فرمایا اور عمدہ صورت عنایت فرمائی پھر اس کے کان اور آنکھ بنائے خدا تعالیٰ کی ذات بہت برکت والی ہے جو کہ بہترین پیدا کرنے والا ہے۔

دعا کا ایک اور طریقہ

سوار بن عبداللہ بن سوار القاضی و محمد بن بشار، عبدالوہاب، خالد، ابو عالیٰۃ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم سجدہ تلاوت کے دوران رات میں یہ دعا پڑھتے تھے وَجْہِی لِلَّذِی خَلَقَہُ وَشَقَّ سَمْعَہُ وَبَصَرَہُ بِحَوْلِہِ وَقُوَّتِہِ۔


دوران سجدہ ایک دوسری دعا

اسحاق بن ابراہیم، جریر، یحیی بن سعید، محمد بن ابراہیم، عائشہ صدیقہ سے روایت ہے کہ میں نے ایک رات حضرت رسول کریم صلی اللہ علیہ و آلہ و سلم کو موجود نہ پایا پھر دیکھا تو آپ صلی اللہ علیہ و آلہ و سلم اس وقت سجدہ میں تھے اور آپ صلی اللہ علیہ و آلہ و سلم کے پاؤں مبارک کی انگلیاں قبلہ کی جانب تھیں میں نے سنا کہ آپ صلی اللہ علیہ و آلہ و سلم فرما رہے تھے أَعُوذُ بِرِضَاکَ مِنْ سَخَطِکَ وَأَعُوذُ بِمُعَافَاتِکَ مِنْ عُقُوبَتِکَ وَأَعُوذُ بِکَ مِنْکَ لَا أُحْصِی ثَنَائً عَلَیْکَ أَنَتْ کَمَا أَثْنَیْتَ عَلَی نَفْسِکَ اے خدا! میں پناہ مانگتا ہوں تیری رضا مندی کی تیرے غصہ سے اور تیری مغفرت کی تیرے عذاب سے اور میں تیری تجھ سے پوری تعریف نہیں کر سکتا۔ تو ایسا ہے کہ تو نے جیسی اپنی تعریف بیان کی ہے۔


٭٭ ابراہیم بن حسن مصیصی المقسمی، حجاج، ابن جریج، عطاء، ابن ابو ملیکۃ، عائشہ صدیقہ سے روایت ہے کہ میں نے ایک رات حضرت رسول کریم صلی اللہ علیہ و آلہ و سلم کو موجود نہیں پایا تو مجھ کو یہ خیال ہوا کہ آپ صلی اللہ علیہ و آلہ و سلم اپنی کسی اہلیہ کے پاس تشریف لے گئے ہوں گے تو میں نے ان کو تلاش کیا۔ آپ صلی اللہ علیہ و آلہ و سلم اس وقت رکوع میں تھے یا سجدہ میں تھے تو آپ صلی اللہ علیہ و آلہ و سلم یہ فرما رہے تھے سُبْحَانَکَ اللَّہُمَّ وَبِحَمْدِکَ لَا إِلَہَ إِلَّا أَنْتَ فَقَالَتْ بِأَبِی أَنْتَ وَأُمِّی إِنِّی لَفِی شَأْنٍ وَإِنَّکَ لَفِی آخَرَ۔ میں نے عرض کیا کہ میرے والدین آپ صلی اللہ علیہ و آلہ و سلم پر فدا ہو جائیں میں کس خیال میں تھی اور آپ صلی اللہ علیہ و آلہ و سلم کس دھیان میں ہیں۔


ایک اور دعا

ہارون بن عبد اللہ، حسن بن سوار، لیث بن سعد، معاویہ بن صالح، عمرو بن قیس الکندی، عاصم بن حمید، عوف بن مالک سے روایت ہے کہ میں حضرت رسول کریم صلی اللہ علیہ و آلہ و سلم کے ہمراہ کھڑا ہوا اور آپ صلی اللہ علیہ و آلہ و سلم نے مسواک فرمائی اور پھر آپ صلی اللہ علیہ و آلہ و سلم نے وضو فرمایا پھر نماز ادا کرنے کے واسطے کھڑے ہو گئے تو سورہ بقرہ شروع فرمائی۔ اس طریقہ سے کہ جس وقت اس آیت کریمہ پر پہنچتے تو ٹھہر جاتے اور خداوند قدوس سے دعا مانگتے اور جس وقت آیت عذاب آتی تو رک جاتے اور پناہ مانگتے پھر آپ صلی اللہ علیہ و آلہ و سلم نے رکوع فرمایا اور رکوع میں اس قدر ٹھہرتے کہ جس قدر تاخیر تک گھر میں رہے تھے رکوع میں آپ صلی اللہ علیہ و آلہ و سلم فرماتے تھے (سُبْحَانَ ذِی الْجَبَرُوتِ وَالْمَلَکُوتِ وَالْکِبْرِیَاءِ وَالْعَظَمۃِ) پھر آپ صلی اللہ علیہ و آلہ و سلم نے سجدہ رکوع کے بعد فرمایا اور آپ صلی اللہ علیہ و آلہ و سلم سجدہ میں فرماتے تھے (سُبْحَانَ ذِی الْجَبَرُوتِ وَالْمَلَکُوتِ وَالْکِبْرِیَاءِ وَالْعَظَمۃِ) آخر تک۔ یعنی میں پاکی بیان کرتا ہوں اس ذات کی جو طاقت بزرگی اور بڑائی والا ہے پھر دوسری رکعت میں آپ صلی اللہ علیہ و آلہ و سلم نے سورہ آل عمران تلاوت فرمائی پھر اس طرح سے ایک ایک سورت پڑھی اور اسی طریقہ سے کیا۔

دوران سجدہ ایک اور قسم کی دعا

اسحاق بن ابراہیم، جریر، اعمش، سعد بن عبیٍدۃ، مستورد بن احنف، صلۃ بن زفر، حذیفہ سے روایت ہے کہ میں نے ایک رات حضرت رسول کریم صلی اللہ علیہ و آلہ و سلم کے ساتھ نماز ادا کی۔ آپ صلی اللہ علیہ و آلہ و سلم نے سورہ بقرہ شروع فرمائی آپ صلی اللہ علیہ و آلہ و سلم نے ایک سو آیات تلاوت فرمائیں لیکن آپ صلی اللہ علیہ و آلہ و سلم نے رکوع نہیں فرمایا۔ مجھ کو خیال ہوا کہ آپ صلی اللہ علیہ و آلہ و سلم دو رکعت میں اس سورت کو ختم فرما دیں گے۔ آپ صلی اللہ علیہ و آلہ و سلم آگے کی طرف بڑھے (یعنی مزید تلاوت کی)۔ میں اس وقت سمجھا کہ آپ صلی اللہ علیہ و آلہ و سلم اس سورت کو ختم فرما کر رکوع فرمائیں گے۔ آپ صلی اللہ علیہ و آلہ و سلم آگے کی طرف بڑھ گئے یہاں تک کہ آپ صلی اللہ علیہ و آلہ و سلم نے سورہ نساء پڑھی پھر سورہ آل عمران تلاوت فرمائی پھر رکوع فرمایا جو کہ قیام کے قریب قریب تھا (مطلب یہ ہے کہ اس قدر دیر تک رکوع میں رہے ) اور رکوع میں آپ صلی اللہ علیہ و آلہ و سلم فرماتے تھے پھر سر اٹھایا اور کہہ کر بڑی دیر تک کھڑے رہے پھر سجدہ فرمایا بڑی دیر تک۔ آپ صلی اللہ علیہ و آلہ و سلم سجدہ میں فرماتے تھے (سبحن ربی الاعلیٰ سبحن ربی الاعلی) اور جس وقت کوئی آیت کریمہ خوف کی یا عظمت خداوندی سے متعلق آتی تو آپ صلی اللہ علیہ و آلہ و سلم ذکر خداوندی (حمد و ثناء) فرماتے۔

دوران سجدہ ایک دوسری قسم کی دعا

بندار محمد بن بشار، یحیی بن سعیدقطان و ابن ابو عدی، شعبہ، سعید، قتادہ، مطرف، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم رکوع اور سجدہ کے دوران فرماتے تھے۔

دوران سجدہ کتنی مرتبہ تسبیح کہنا چاہئے ؟

محمد بن رافع، عبداللہ بن ابراہیم بن عمر بن کیسان، وہب بن مانوس، سعید بن جبیر، انس بن مالک سے روایت ہے کہ وہ فرماتے تھے کہ میں نے حضرت رسول کریم صلی اللہ علیہ و آلہ و سلم کی نماز سے زیادہ مشابہ اس نوجوان شخص کی نماز سے زیادہ کسی کو نہیں دیکھا۔ (مطلب یہ ہے کہ حضرت عمر بن عبدالعزیز کی نماز نماز نبوی صلی اللہ علیہ و آلہ و سلم کے زیادہ مشابہ ہے ) حضرت سعید بن جبیر نے فرمایا کہ ہم لوگوں نے ان کے رکوع کا اندازہ قائم کیا تو وہ اندازہ دس تسبیحات کے برابر لگتا تھا اور سجدہ کی بھی یہی کیفیت تھی


اگر دوران سجدہ کچھ نہ پڑھے تو سجدہ جب بھی ادا ہو جائے گا

محمد بن عبداللہ بن یزید مقری ابو یحیی، بصری، وہ اپنے والد سے ، اسحاق بن عبداللہ بن ابو طلحہ، علی بن یحیی بن خلاد بن مالک بن رافع بن مالک، عمہ رفاعۃ بن رافع سے روایت ہے کہ ایک مرتبہ حضرت رسول کریم صلی اللہ علیہ و آلہ و سلم تشریف فرما تھے اور ہم لوگ آپ صلی اللہ علیہ و آلہ و سلم کے نزدیک بیٹھے ہوئے تھے کہ اس دوران ایک شخص حاضر ہوا اور خانہ کعبہ کے نزدیک جا کر اس نے نماز ادا کی جس وقت وہ شخص نماز سے فراغت حاصل کر چکا تو وہ شخص خدمت نبوی صلی اللہ علیہ و آلہ و سلم میں حاضر ہوا اور تمام حاضرین اور آپ صلی اللہ علیہ و آلہ و سلم کو سلام کیا۔ آپ صلی اللہ علیہ و آلہ و سلم نے فرمایا وعلیک۔ یعنی تم پر سلام ہو۔ جاؤ تم نماز ادا کر لو کیونکہ تم نے نماز نہیں پڑھی۔ چنانچہ وہ آدمی پھر نماز ادا کرنے گیا۔ آپ صلی اللہ علیہ و آلہ و سلم اس وقت اس کی نماز کو دیکھ رہے تھے لیکن اس کو علم نہیں تھا کہ اس کی نماز میں کیا ہے اور کس قسم کی کمی ہے ؟ جس وقت وہ نماز ادا کر چکا تو وہ شخص حاضر ہوا اور اس نے تمام حاضرین کو سلام کیا۔ آپ صلی اللہ علیہ و آلہ و سلم نے فرمایا وعلیک۔ (یعنی تم پر سلامتی ہو) تم واپس جاؤ تم اور نماز ادا کرو تم نے نماز نہیں ادا کی۔ اس شخص نے اسی طرح سے دو یا تین مرتبہ نماز ادا کی آخر اس شخص نے عرض کیا یا رسول اللہ صلی اللہ علیہ و آلہ و سلم میری نماز میں تو میں کسی قسم کی کوئی کمی محسوس نہیں کرتا آپ صلی اللہ علیہ و آلہ و سلم نے فرمایا تمہارے میں سے کسی شخص کی نماز مکمل نہیں ہوئی۔ جس وقت تک کہ وضو مکمل نہ کر لو۔ جس طریقہ سے کہ خدا نے حکم فرمایا ہے مطلب یہ ہے کہ تم چہرہ دھو ڈالو اور دونوں ہاتھ کہنیوں تک دھو اور تم مسح کرو سر پر اور دونوں پاؤں دھو ڈالو۔ دونوں ٹخنوں تک پھر خداوند قدوس کی عظمت بیان کرو (ثناء پڑھو) جو آسان ہو اس قدر قرآن کریم پڑھو اس میں سے جس قدر آسان ہو اس قدر قرآن کریم پڑھو اس میں سے جس قدر خداوند قدوس نے اس کو سکھلایا ہے اور حکم فرمایا پھر تکبیر پڑھو اس میں سے جس قدر خداوند قدوس نے اس کو سکھلایا ہے اور حکم فرمایا پھر تکبیر پڑھو اور رکوع کرو۔ حتی کہ اس کے تمام کے تمام جوڑ اپنی جگہ آ جائیں اور ڈھیلے پڑ جائیں پھر سمع اللہ لمن حمدہ کہو پھر سیدھا کھڑا ہو۔ یہاں تک کہ اس کی پشت برابر ہو جائے پھر تکبیر پڑھو اور سجدہ کرو یہاں تک کہ اس کا چہرہ جم جائے اور پیشانی بھی جم جائے اور تمام کے تمام جوڑ اپنی جگہ آ جائیں اور سب کے سب جوڑ ڈھیلے پڑ جائیں پھر تکبیر پڑھو اور اٹھ جاؤ۔ یہاں تک اپنے سرین پر سیدھا بیٹھ جائے اور اپنی پشت سیدھی کرو پھر تکبیر کہے اور سجدہ کرے حتی کہ اس کا چہرہ جم جائے اور وہ ڈھیلا پڑھ جائے یہاں تک کہ اس کا چہرہ جم جائے اور وہ ڈھیلا پڑ جائے اگر ایسا کرے گا تو اس کی نماز پوری نہ ہوئی۔

بندہ عز و جل سے کب نزدیک ہوتا ہے ؟

محمد بن سلمہ، ابن وہب، عمرو یعنی ابن حارث، عمارۃ بن عربۃ، سمی، ابو صالح، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے فرمایا بندہ خدا سے اس وقت زیادہ نزدیک ہوتا ہے کہ وہ جس وقت سجدہ میں ہو اور سجدہ کرنے کی حالت میں بہت زیادہ دعا مانگے۔

خداوند قدوس کے واسطے جو شخص ایک سجدہ کرے تو اس کو کس قدر اجر ملے گا؟

ہشام بن عمار، ہقل بن زیاد الدمشقی، اوزاعی، یحیی بن ابو کثیر، ابو سلمہ بن عبدالرحمن، ربیعۃ بن کعب اسلمی سے روایت ہے کہ میں رسول کریم صلی اللہ علیہ و آلہ و سلم کی خدمت میں وضو کرنے کا (پانی) اور ضرورت کا سامان (ڈھیلے پتھر وغیرہ) لایا کرتا تھا۔ آپ صلی اللہ علیہ و آلہ و سلم نے ایک مرتبہ ارشاد فرمایا تم مانگو کیا مانگتے ہو؟ میں نے عرض کیا کہ میں جنت میں آپ صلی اللہ علیہ و آلہ و سلم کا ساتھ مانگتا ہوں یہ سن کر آپ صلی اللہ علیہ و آلہ و سلم نے ارشاد فرمایا اچھا اس کے علاوہ اور کچھ تم مانگنا چاہو تو مانگ سکتے ہو۔ آپ صلی اللہ علیہ و آلہ و سلم نے صرف یہی الفاظ ارشاد فرمائے کہ تم میری امداد کرو اس سلسلہ میں سجدہ کرنے سے۔ ابو عمار الحسین بن حریث، ولید بن مسلم، اوزاعی، ولید بن ہشام معیطی، معدان بن طلحہ سے روایت ہے کہ میں حضرت ثوبان سے ملا جو کہ رسول کریم صلی اللہ علیہ و آلہ و سلم کے غلام تھے اور میں نے کہا کہ مجھ کو اس قسم کا کوئی کام بتلا جو کہ جنت میں داخل کر دے۔ وہ کچھ دیر خاموش رہے اس کے بعد میری جانب متوجہ ہوئے اور فرمایا کہ تم سجدہ میں جایا کرو۔ کیونکہ میں نے رسول کریم صلی اللہ علیہ و آلہ و سلم سے سنا ہے کہ آپ صلی اللہ علیہ و آلہ و سلم فرماتے تھے جو بندہ خدا تعالیٰ کے واسطے ایک سجدہ کرے تو خداوند قدوس اس کا ایک درجہ بلند کرے گا اور اس کا ایک گناہ مٹا دے گا۔ حضرت معدان نے فرمایا کہ پھر میں نے حضرت ابو درداء سے ملاقات کی اور میں نے ان سے بھی وہی بات دریافت کی جو حضرت ثوبان سے دریافت کی تھی تو انہوں نے فرمایا کہ تم لوگ سجدہ کیا کرو کیونکہ میں نے رسول کریم صلی اللہ علیہ و آلہ و سلم سے یہی بات سنی ہے۔ آپ صلی اللہ علیہ و آلہ و سلم فرمایا کرتے تھے جو کوئی بندہ خداوند قدوس کے واسطے سجدہ میں جاتا ہے تو خداوند قدوس اس کا ایک مقام بلند فرما دے گا اور اس کا ایک گناہ مٹا دے گا۔ حضرت معدان نے فرمایا کہ پھر میں نے حضرت ابو درداء سے ملاقات کی اور ان سے بھی وہی بات دریافت کی جو حضرت ثوبان سے دریافت کی انہوں نے فرمایا کہ تم سجدہ کیا کرو کیونکہ میں نے رسول کریم صلی اللہ علیہ و آلہ و سلم سے سنا ہے آپ صلی اللہ علیہ و آلہ و سلم فرماتے تھے جو بندہ اس کے واسطے سجدہ کرتا ہے تو خداوند قدوس اس کا درجہ بلند فرما دے گا اور اس کا ایک گناہ مٹا دے گا۔


٭٭ ابوعمار الحسین بن حریث، ولید بن مسلم، اوزاعی، ولید بن ہشام معیطی، معدان بن طلحہ سے روایت ہے کہ میں حضرت ثوبان سے ملا جو کہ رسول کریم صلی اللہ علیہ و آلہ و سلم کے غلام تھے اور میں نے کہا کہ مجھ کو اس قسم کا کوئی کام بتلا جو کہ جنت میں داخل کر دے۔ وہ کچھ دیر خاموش رہے اس کے بعد میری جانب متوجہ ہوئے اور فرمایا کہ تم سجدہ میں جایا کرو۔ کیونکہ میں نے رسول کریم صلی اللہ علیہ و آلہ و سلم سے سنا ہے کہ آپ صلی اللہ علیہ و آلہ و سلم فرماتے تھے جو بندہ خدا تعالیٰ کے واسطے ایک سجدہ کرے تو خداوند قدوس اس کا ایک درجہ بلند کرے گا اور اس کا ایک گناہ مٹا دے گا۔ حضرت معدان نے فرمایا کہ پھر میں نے حضرت ابو درداء سے ملاقات کی اور میں نے ان سے بھی وہی بات دریافت کی جو حضرت ثوبان سے دریافت کی تھی تو انہوں نے فرمایا کہ تم لوگ سجدہ کیا کرو کیونکہ میں نے رسول کریم صلی اللہ علیہ و آلہ و سلم سے یہی بات سنی ہے۔ آپ صلی اللہ علیہ و آلہ و سلم فرمایا کرتے تھے جو کوئی بندہ خداوند قدوس کے واسطے سجدہ میں جاتا ہے تو خداوند قدوس اس کا ایک مقام بلند فرما دے گا اور اس کا ایک گناہ مٹا دے گا۔ حضرت معدان نے فرمایا کہ پھر میں نے حضرت ابو درداء سے ملاقات کی اور ان سے بھی وہی بات دریافت کی جو حضرت ثوبان سے دریافت کی انہوں نے فرمایا کہ تم سجدہ کیا کرو کیونکہ میں نے رسول کریم صلی اللہ علیہ و آلہ و سلم سے سنا ہے آپ صلی اللہ علیہ و آلہ و سلم فرماتے تھے جو بندہ اس کے واسطے سجدہ کرتا ہے تو خداوند قدوس اس کا درجہ بلند فرما دے گا اور اس کا ایک گناہ مٹا دے گا۔

دوران سجدہ زمین پر لگنے والے اعضاء کی فضیلت کا بیان

محمد بن سلیمان، حماد بن زید، معمرو نعمان بن راشد، زہری، عطاء بن یزید سے روایت ہے کہ میں حضرت ابو ہریرہ اور حضرت ابو سعید خدری کے نزدیک بیٹھا ہوا تھا ان دونوں میں سے ایک صاحب نے حدیث شفاعت بیان فرمائی اور دوسرے صاحب خاموش رہے تو بیان فرمایا کہ فرشتے آئیں گے اور رسول کریم صلی اللہ علیہ و آلہ و سلم بھی شفاعت فرمائیں گے پھر پل صراط کا تذکرہ فرمایا۔ رسول کریم صلی اللہ علیہ و آلہ و سلم نے ارشاد فرمایا سب سے پہلے میں اس پل سے نکل جاؤں گا جس وقت خداوند قدوس اپنی مخلوق کے انصاف سے فارغ ہو گا اور جن حضرات کو آگ سے باہر نکالنا چاہے گا ان کو نکال لے گا۔ اس وقت فرشتوں کو اور پیغمبروں کو شفاعت کا حکم دے گا۔ وہ لوگ ان لوگوں کی شناخت کریں گے (یعنی جو لوگ شفاعت کے اہل ہیں ) ان کو نشانیوں سے وہ یہ ہے کہ آگ انسان کے ہر عضو کو کھا لے گی لیکن سجدوں کی جگہ کو پھر ان پر چشمہ حیات کا پانی ڈالا جائے گا اور وہ اس طریقہ سے اگ جائیں گے یعنی دوبارہ ان میں جان آ جائے گی کہ جس طریقہ سے دانہ اگتا ہے۔ سیلاب کے کوڑے اور کرکٹ میں یعنی جس طریقہ سے وہ جلدی تر  و تازہ ہو جاتا ہے اسی طریقہ سے وہ لوگ بھی اس پانی کی برکت سے بالکل تندرست ہو جائیں گے اور آگ کا نشان بالکل ختم ہو جائے گا۔

کیا ایک سجدہ دوسرے سے طویل کرنا جائز ہے ؟

عبدالرحمن بن محمد بن سلام، یزید بن ہارون، جریر بن حازم، محمد بن ابو یعقوب بصری، عبداللہ بن شداد سے روایت ہے کہ رسول کریم صلی اللہ علیہ و آلہ و سلم نماز عشاء ادا کرنے کیلئے باہر تشریف لائے اور آپ صلی اللہ علیہ و آلہ و سلم اس وقت حضرت امام حسن اور امام حسین کو گود میں اٹھائے ہوئے تھے۔ آپ صلی اللہ علیہ و آلہ و سلم اس وقت آگے بڑھے (نماز کی امامت فرمانے کیلئے ) اور ان کو بٹھلایا۔ زمین پر پھر نماز کے واسطے تکبیر فرمائی اور نماز شروع فرمائی۔ آپ صلی اللہ علیہ و آلہ و سلم نے نماز کے درمیان ایک سجدہ میں تاخیر فرمائی تو میں نے سر اٹھایا تو دیکھا کہ صاحب زادے (یعنی حضرت رسول کریم صلی اللہ علیہ و آلہ و سلم کے نواسے ) آپ صلی اللہ علیہ و آلہ و سلم کی پشت مبارک پر ہیں اور اس وقت آپ صلی اللہ علیہ و آلہ و سلم حالت سجدہ میں ہیں۔ پھر میں سجدہ میں چلا گیا جس وقت آپ صلی اللہ علیہ و آلہ و سلم نماز سے فارغ ہو گئے تو لوگوں نے عرض کیا کہ یا رسول اللہ صلی اللہ علیہ و آلہ و سلم آپ صلی اللہ علیہ و آلہ و سلم نے نماز کے دوران ایک سجدہ ادا فرمانے میں تاخیر فرمائی۔ یہاں تک کہ ہم لوگوں کو اس بات کا خیال ہوا کہ آپ صلی اللہ علیہ و آلہ و سلم کے ساتھ کسی قسم کا کوئی حادثہ پیش آ گیا یا آپ صلی اللہ علیہ و آلہ و سلم پر وحی نازل ہو گئی ہے۔ آپ صلی اللہ علیہ و آلہ و سلم نے فرمایا ایسی کوئی بات نہیں تھی میرا لڑکا (نواسہ) مجھ پر سوار ہوا تو مجھ کو (برا) محسوس ہوا کہ میں جلدی اٹھ کھڑا ہوں اور اس کی مراد (کھیلنے کی خواہش) مکمل نہ ہو۔


جس وقت سجدہ سے سر اٹھائے تو تکبیر پڑھنا چاہئے 

اسحاق بن ابراہیم، فضل بن دکین و یحیی بن آدم، زہیر، ابو اسحاق، عبدالرحمن بن اسود، علقمہ، عبداللہ سے روایت ہے کہ میں نے رسول کریم صلی اللہ علیہ و آلہ و سلم کو دیکھا تکبیر پڑھتے ہوئے جھکتے اور اٹھتے ہوئے اور کھڑے اور بیٹھ جانے کے وقت۔ آپ صلی اللہ علیہ و آلہ و سلم سلام پھیرتے تھے دائیں اور بائیں جانب السلام علیکم ورحمۃ اللہ فرماتے۔ یہاں تک آپ صلی اللہ علیہ و آلہ و سلم کے رخسار مبارک کی سفیدی نظر آنے لگتی۔ (یعنی آپ صلی اللہ علیہ و آلہ و سلم اتنی دیر تک گردن کا رخ موڑ دیتے ) حضرت عبداللہ نے فرمایا کہ میں حضرت ابو بکر اور حضرت عمر کو بھی اس طریقہ سے کرتے ہوئے دیکھا ہے۔

پہلے سجدے سے اٹھتے وقت رفع یدین کرنا

محمد بن مثنی، معاذ بن ہشام، قتادہ، نصر بن عاصم، مالک بن حویرث سے روایت ہے کہ حضرت رسول کریم صلی اللہ علیہ و آلہ و سلم جس وقت نماز شروع فرماتے تو آپ صلی اللہ علیہ و آلہ و سلم دونوں ہاتھ اٹھاتے تھے اور جس وقت سجدہ سے سر اٹھاتے تھے تو آپ صلی اللہ علیہ و آلہ و سلم اس وقت بھی اس طریقہ سے کرتے یعنی دونوں ہاتھ اٹھاتے۔

دونوں سجدوں کے درمیان ہاتھ نہ اٹھانے سے متعلق

اسحاق بن ابراہیم، سفیان، زہری، سالم، عبداللہ بن عمر سے روایت ہے کہ حضرت رسول کریم صلی اللہ علیہ و آلہ و سلم جس وقت نماز شروع فرماتے تو تکبیر فرماتے اور دونوں ہاتھ آپ صلی اللہ علیہ و آلہ و سلم اٹھاتے پھر جس وقت آپ رکوع فرماتے تو دونوں ہاتھ اٹھاتے اور رکوع کرنے کے بعد بھی ہاتھ اٹھاتے اور دونوں سجدوں کے درمیان آپ صلی اللہ علیہ و آلہ و سلم ہاتھ نہیں اٹھاتے تھے۔

دونوں سجدوں کے درمیان دعا کرنا

محمد بن عبدالاعلی، خالد، شعبہ، عمرو بن مرۃ، ابو حمزٰۃ، رجل، حذیفہ سے روایت ہے کہ ایک روز وہ حضرت رسول کریم صلی اللہ علیہ و آلہ و سلم کی خدمت اقدس میں حاضر ہوئے اور وہ آپ صلی اللہ علیہ و آلہ و سلم کے نزدیک کھڑے ہوئے آپ صلی اللہ علیہ و آلہ و سلم نے ارشاد فرمایا اس کے بعد سورہ بقرہ تلاوت فرمائی اس کے بعد رکوع فرمایا تو رکوع میں اس قدر تاخیر تک رہے کہ جس قدر تاخیر تک کھڑے رہے تھے اور فرمایا اور جس وقت آپ صلی اللہ علیہ و آلہ و سلم نے رکوع سے سر اٹھایا تو ارشاد فرمایا تمام تعریفیں میرے پروردگار کے واسطے ہیں اور سجدہ کے دوران فرمایا اور دونوں سجدوں کے درمیان فرمایا یعنی اے خدا مجھ کو بخش دے اے خدا مجھ کو معاف فرما دے۔

چہرہ کے سامنے دونوں ہاتھ اٹھانے سے متعلق

موسی بن عبداللہ بن موسیٰ بصری، نضر بن کثیر، ابو سہل ازدی، نے فرمایا کہ میرے نزدیک حضرت عبداللہ بن طاؤس نے مقام منیٰ میں مسجد خفیف کے اندر نماز ادا کی تو جس وقت انہوں نے پہلے سجدہ سے سر اٹھایا تو دونوں ہاتھ چہرہ کے سامنے کئے میں نے اس کا انکار کیا اور حضرت وہیب بن خالد سے کہا کہ یہ شخص وہ کام کرتا ہے کہ ہم نے جو کام کسی شخص کو نہیں کرتے دیکھا ہے حضرت عبداللہ بن طاؤس نے فرمایا کہ میں نے اپنے والد کو اس طرح کرتے دیکھا ہے اور وہ کہتے تھے کہ میں نے حضرت عبداللہ بن عباس کو اس طرح سے کرتے دیکھا ہے اور حضرت عبداللہ بن عباس فرماتے تھے کہ میں نے رسول کریم صلی اللہ علیہ و آلہ و سلم کو یہ عمل کرتے ہوئے دیکھا ہے۔

دونوں سجدوں کے درمیان کتنی دیر تک بیٹھنا چاہئے ؟

عبید اللہ بن سعیدابوقدامۃ، یحیی، شعبۃ، حکم، ابن ابو لیلی، براء بن عازب سے روایت ہے کہ حضرت رسول کریم صلی اللہ علیہ و آلہ و سلم کا رکوع سجدہ اور رکوع کے بعد کھڑا ہونا اور دونوں سجدوں کے درمیان میں بیٹھ جانا برابر برابر ہوا کرتا تھا۔

دونوں سجدوں کے درمیان بیٹھنے کا طریقہ

عبدالرحمن بن ابراہیم دحیم، مروان بن معاویہ، عبداللہ ابن عبداللہ بن الاصم، یزید بن الاصم، میمونہ سے روایت ہے کہ حضرت رسول کریم صلی اللہ علیہ و آلہ و سلم جس وقت سجدہ فرماتے تو دونوں ہاتھ کھلے رکھتے۔ یہاں تک کہ آپ صلی اللہ علیہ و آلہ و سلم کی مبارک بغلوں تک کی چمک پیچھے سے دکھائی دیتی اور جس وقت بیٹھ جاتے تو بائیں طرف کی ران زمین پر لگا کر بیٹھ جاتے۔

سجدہ کے واسطے تکبیر پڑھنا

قتیبہ، ابو احوص، ابو اسحاق، عبدالرحمن بن اسود، علقمہ، عبداللہ بن مسعود سے روایت ہے کہ رسول کریم صلی اللہ علیہ و آلہ و سلم ہر ایک عضو اٹھاتے ہوئے اور رکھتے اور اٹھتے اور بیٹھ جانے کے وقت تکبیر پڑھتے اور حضرت ابو بکر اور حضرت عثمان غنی بھی اسی طریقہ سے کرتے (یعنی ان حضرات کا عمل مبارک بھی اسی طریقہ سے تھا)۔


٭٭ محمد بن رافع، حجین، ابن مثنی، لیث، عقیل، ابن شہاب، ابو بکر بن عبدالرحمن بن حارث بن ہشام، ابو ہریرہ سے روایت ہے کہ وہ فرماتے تھے کہ حضرت رسول کریم صلی اللہ علیہ و آلہ و سلم جس وقت نماز پڑھنے کے واسطے بیدار ہوتے تو آپ صلی اللہ علیہ و آلہ و سلم تکبیر پڑھتے کھڑے ہونے کے وقت پھر تکبیر پڑھتے رکوع کرنے کے وقت پھر سَمِعَ اللَّہُ لِمَنْ حَمِدَہُ پڑھتے اور جس وقت رکوع سے سر اٹھاتے پھر کھڑے کھڑے فرماتے سَمِعَ اللَّہُ لِمَنْ حَمِدَہُ رَبَّنَا لَکَ الْحَمْدُ پھر جس وقت سجدہ میں جاتے تو تکبیر فرماتے پھر جس وقت سجدہ سے سر اٹھاتے تو تکبیر پڑھتے پھر جس وقت سجدہ میں چلے جاتے تو تکبیر پڑھتے پھر جس وقت سجدہ سے سر اٹھاتے تو تکبیر پڑھتے اس طریقہ سے آپ صلی اللہ علیہ و آلہ و سلم پوری کی پوری نماز میں عمل کرتے۔ نماز مکمل ہونے تک اور جس وقت آپ صلی اللہ علیہ و آلہ و سلم دو رکعات ادا فرما کر اٹھ جاتے تب بھی تکبیر فرماتے۔

جس وقت دونوں سجدوں سے فارغ ہو کر اٹھنے لگے تو پہلے سیدھا کھڑا ہو کر بیٹھ جاتے پھر اٹھتے 

زیاد بن ایوب، اسماعیل، ایوب، ابو قلابہ سے روایت ہے کہ حضرت ابو سلیمان مالک بن حویرث ہم لوگوں کی نماز میں تشریف لائے اور فرمایا کہ میرا دل چاہتا ہے کہ میں تم لوگوں کو حضرت رسول کریم صلی اللہ علیہ و آلہ و سلم کی نماز دکھلاؤں کہ آپ صلی اللہ علیہ و آلہ و سلم کس طریقہ سے نماز ادا فرمایا کرتے تھے۔ (اس کے بعد انہوں نے نماز ادا فرمائی تو) آپ پہلی رکعت ادا فرما کر بیٹھ گئے اور جس وقت آپ نے دوسرے سجدہ سے سر اٹھایا۔


٭٭ علی بن حجر، ہشیم، خالد، ابو قلابۃ، مالک بن حویرث سے روایت ہے کہ میں نے حضرت رسول کریم صلی اللہ علیہ و آلہ و سلم کو نماز ادا فرماتے ہوئے دیکھا ہے کہ آپ صلی اللہ علیہ و آلہ و سلم جس وقت طاق والی نماز ہوتی (مطلب یہ ہے کہ جب آپ صلی اللہ علیہ و آلہ و سلم تین رکعت جیسے مغرب کی نماز یا نماز وتر ادا فرماتے ) تو آپ صلی اللہ علیہ و آلہ و سلم نہ اٹھتے کہ جس وقت تک آپ صلی اللہ علیہ و آلہ و سلم سیدھے ہو کر نہ بیٹھ جاتے۔

کھڑے ہوتے وقت ہاتھ زمین پر ٹکانا

محمد بن بشار، عبدالوہاب، خالد، ابو قلابۃ سے روایت ہے کہ حضرت مالک بن حویرث ہم لوگوں کے پاس آیا کرتے تھے اور فرماتے کیا میں تم لوگوں کو حضرت رسول کریم صلی اللہ علیہ و آلہ و سلم کی نماز بتلاؤں پھر وہ (بے وقت) نماز ادا فرماتے (یعنی نماز نفل) تو آپ صلی اللہ علیہ و آلہ و سلم جس وقت دوسرے سجدہ سے فراغت کے بعد سر اٹھاتے پہلی رکعت میں سیدھے بیٹھ جاتے پھر زمین پر سہارا دے کر بیٹھ جاتے۔

ہاتھوں کو گھٹنوں سے پہلے اٹھانا

اسحاق بن منصور، یزید بن ہارون، شریک، عاصم بن کلیب، وائل بن حجر سے روایت ہے کہ میں نے حضرت رسول کریم صلی اللہ علیہ و آلہ و سلم کو دیکھا جس وقت آپ صلی اللہ علیہ و آلہ و سلم سجدہ فرماتے تو دونوں گھٹنوں کو ہاتھ سے پہلے رکھتے اور جس وقت سجدہ سے اٹھ جانے لگتے تو پہلے آپ صلی اللہ علیہ و آلہ و سلم دونوں ہاتھوں کو اٹھاتے گھٹنوں کو اٹھانے سے قبل۔

سجدے سے اٹھتے وقت تکبیر کہنا

قتیبہ بن سعید، مالک، ابن شہاب، ابو سلمہ سے روایت ہے کہ حضرت ابو ہریرہ جس وقت نماز کی امامت فرماتے تو تکبیر فرماتے تھے جھکنے اور اٹھنے کے وقت پھر جس وقت فراغت ہو گئی تو کہتے خدا کی قسم میں نماز نبوی صلی اللہ علیہ و آلہ و سلم سے زیادہ مشابہ ہوں۔


٭٭ نصر بن علی و سوار بن عبداللہ بن سوار، عبدالاعلی، معمر، زہری، ابو بکر بن عبدالرحمن، و ابو سلمہ بن عبدالرحمن سے روایت ہے کہ ان دونوں حضرات نے ایک روز حضرت ابو ہریرہ کی اقتداء میں نماز ادا فرمائی جس وقت رکوع فرمایا تو تکبیر پڑھی پھر جس وقت سر اٹھایا تو سمع اللہ لمن حمدہ فرمایا پھر سجدہ فرمایا اور تکبیر پڑھی پھر سر اٹھایا اور تکبیر پڑھی پھر جس وقت رکعت ادا فرما کر کھڑے ہو گئے تو تکبیر پڑھی اس کے بعد فرمایا اس ذات کی قسم کہ جس کے قبضہ میں میری جان ہے کہ میں تم لوگوں سے زیادہ مشابہ ہوں رسول کریم صلی اللہ علیہ و آلہ و سلم سے نماز میں اور آپ صلی اللہ علیہ و آلہ و سلم اسی طریقہ سے نماز پڑھتے رہے یہاں تک کہ آپ صلی اللہ علیہ و آلہ و سلم کی وفات ہو گئی۔

قعدہ اولیٰ میں بیٹھنے کا طریقہ

قتیبہ بن سعید، لیث، یحیی، قاسم بن محمد، عبداللہ بن عبداللہ بن عمر، نے فرمایا کہ نماز میں قعدہ میں سنت یہ ہے کہ بائیں جانب کے پاؤں کو بچھا دیا جائے اور دائیں جانب کے پاؤں کو کھڑا کر دیا جائے۔

تشہد میں بیٹھنے کے وقت پاؤں کی انگلیاں قبلہ کی جانب رکھنا چاہئے 

ربیع بن سلیمان بن داؤد، اسحاق بن بکر بن مضر، عمرو بن حارث، یحیی، قاسم، عبد اللہ، ابن عبداللہ بن عمر، نے فرمایا کہ سنت نماز یہ ہے کہ دائیں پاؤں کو کھڑا رکھے اور قبلہ کی جانب انگلیاں کر لے اور قعدہ میں بائیں جانب کے پاؤں کو بچھا کر بیٹھ جائے۔

بیٹھ جانے کے وقت ہاتھ کس جگہ رکھنا چاہئے ؟

محمد بن عبداللہ بن یزید مقری، سفیان، عاصم بن کلیب، وائل بن حجر سے روایت ہے کہ میں حضرت رسول کریم صلی اللہ علیہ و آلہ و سلم کی خدمت میں حاضر ہوا میں نے دیکھا کہ آپ صلی اللہ علیہ و آلہ و سلم نماز میں دونوں ہاتھ اٹھاتے تھے۔ نماز کی ابتداء میں دونوں مونڈھے تک (ہاتھ اٹھاتے ) اسی طریقہ سے جس وقت رکوع فرماتے اور جس وقت دو رکعت کے بعد بیٹھ جاتے تو بایاں پاؤں بچھاتے اور دایاں پاؤں کھڑا رکھتے اور دایاں ہاتھ دائیں ران پر رکھ لیتے اور (شہادت کی) انگلی کھڑی کرتے دعا کے واسطے اور آپ صلی اللہ علیہ و آلہ و سلم بایاں ہاتھ بائیں پاؤں پر رکھتے حضرت وائل بن حجر نے فرمایا کہ اس کے بعد میں حضرات صحابہ کرام کی خدمت میں دوسرے سال حاضر ہوا تو دیکھا کہ وہ اپنا ہاتھ اٹھایا کرتے تھے اپنے جبوں کے اندر۔

بحالت نماز جس وقت بیٹھ جائے تو کس جانب نگاہ رکھنا چاہئے ؟

علی بن حجر، اسماعیل، ابن جعفر، مسلم بن ابو مریم، علی بن عبد الرحمن معاوی، عبداللہ بن عمر سے روایت ہے کہ انہوں نے ایک آدمی کو نماز کی حالت میں کنکریوں کو کریدتے ہوئے دیکھا جس وقت وہ نماز سے فارغ ہو گئے تو حضرت عبداللہ بن عمر نے فرمایا کہ تم نماز کی حالت میں کنکریوں سے نہ کھیلا کرو کیونکہ یہ شیطان کی جانب سے ہے (تاکہ وہ نماز میں غفلت پیدا کر دے ) لیکن تم وہ کام کیا کرو جو کہ حضرت رسول کریم صلی اللہ علیہ و آلہ و سلم نے کیا تھا۔ اس شخص نے جواب دیا کہ آپ صلی اللہ علیہ و آلہ و سلم کیا عمل فرمایا کرتے تھے۔ حضرت عبداللہ نے دایاں ہاتھ دائیں ران پر رکھا اور شہادت کی انگلی سے اشارہ کیا کعبہ کی جانب اور اپنی آنکھ کو اسی جانب رکھا پھر فرمایا کہ میں نے حضرت رسول کریم صلی اللہ علیہ و آلہ و سلم کو اسی طریقہ سے عمل کرتے ہوئے دیکھا ہے۔


انگلی سے اشارہ کر نے سے متعلق حدیث

زکریا بن یحیی، حسن بن عیسی، ابن مبارک، مخرمۃ بن بکیر، عامر بن عبداللہ بن زبیر سے روایت ہے کہ حضرت رسول کریم صلی اللہ علیہ و آلہ و سلم جس وقت دو رکعت یا چار رکعت پڑھ کر بیٹھ جاتے تھے تو آپ صلی اللہ علیہ و آلہ و سلم دونوں ہاتھ اپنے گھٹنوں پر رکھتے پھر انگلی سے اشارہ فرماتے۔

پہلا تشہد کون سا ہے ؟

یعقوب بن ابراہیم الدورقی، اشجعی، سفیان، ابو اسحاق، اسود، عبداللہ بن مسعود سے روایت ہے کہ حضرت رسول کریم صلی اللہ علیہ و آلہ و سلم نے ہم لوگوں کو سکھلایا کہ ہم لوگ جس وقت دو رکعت نماز ادا کر کے بیٹھ جائیں تو اس طریقہ سے کہہ لیں آخر تک۔


٭٭ محمد بن مثنی، محمد، شعبۃ، ابو اسحاق، ابو احوص، عبداللہ بن مسعود سے روایت ہے کہ ہم لوگوں کو علم نہ تھا کہ ہم لوگ اس وقت کیا کہہ لیا کریں کہ جس وقت دو رکعت پڑھ کر کے بیٹھ جائیں علاوہ اس کے کہ تسبیح کہہ لیں اور تکبیر و تعریف کریں اپنے پروردگار کی اور کہیں کہ حضرت رسول کریم صلی اللہ علیہ و آلہ و سلم ہم لوگوں کو وہ باتیں سکھلا گئے ہیں جن کا شروع اور آخر عمدہ ہے۔ تو آپ صلی اللہ علیہ و آلہ و سلم نے ارشاد فرمایا جس وقت تم لوگ بیٹھ جاؤ تو تم لوگ دو رکعت ادا کر کے اس طریقہ سے کہوالتحیات للہ آخر تک۔ اس کے بعد تم لوگ اختیار کرو کوئی دوسری دعا جو کہ پہلے معلوم ہو اور خدا سے دعا مانگو۔


٭٭ قتیبہ، عبشر، اعمش، ابو اسحاق، ابو احوص، عبداللہ بن مسعود سے روایت ہے کہ حضرت رسول کریم صلی اللہ علیہ و آلہ و سلم نے ہم لوگوں کو نماز کا تشھد اور تشھد حاجت کے بارے میں ارشاد فرمایا تو اس طرح سے کہا کہ نماز کا تشھد یہ ہے التَّحِیَّاتُ لِلَّہِ وَالصَّلَوَاتُ وَالطَّیِّبَاتُ السَّلَامُ عَلَیْکَ أَیُّہَا النَّبِیُّ وَرَحْمۃُ اللَّہِ وَبَرَکَاتُہُ السَّلَامُ عَلَیْنَا وَعَلَی عِبَادِ اللَّہِ الصَّالِحِینَ أَشْہَدُ أَنْ لَا إِلَہَ إِلَّا اللَّہُ وَأَشْہَدُ أَنَّ مُحَمَّدًا عَبْدُہُ وَرَسُولُہُ۔


٭٭ اسحاق بن ابراہیم، یحیی بن آدم سے روایت ہے کہ انہوں نے فرمایا کہ میں نے حضرت سفیان کو یہ تشھد پڑھتے ہوئے دیکھا ہے نماز فرض اور نماز نفل میں۔ اور وہ فرماتے تھے کہ میں نے یہ بات سنی یہ تشھد ابو اسحاق سے منقول ہے اور انہوں نے حضرت ابو الاحوص سے سنا اور انہوں نے حضرت رسول کریم صلی اللہ علیہ و آلہ و سلم سے یہ تشھد سنا ہے۔


٭٭ احمد بن عمرو بن سرح، ابن وہب، عمرو بن حارث، زید بن ابو انیسۃ جزری، ابو اسحاق، اسود و علقمہ، عبداللہ بن مسعود سے روایت ہے کہ ہم لوگ حضرت رسول کریم صلی اللہ علیہ و آلہ و سلم کے ساتھ تھے اور کوئی بات نہیں جانتے تھے۔ آپ صلی اللہ علیہ و آلہ و سلم نے فرمایا کہ جس وقت تم لوگ بحالت نماز بیٹھ جاؤ تو تم اس طریقہ سے کہا کرو التَّحِیَّاتُ لِلَّہِ وَالصَّلَوَاتُ وَالطَّیِّبَاتُ السَّلَامُ عَلَیْکَ أَیُّہَا النَّبِیُّ وَرَحْمۃُ اللَّہِ وَبَرَکَاتُہُ السَّلَامُ عَلَیْنَا وَعَلَی عِبَادِ اللَّہِ الصَّالِحِینَ أَشْہَدُ أَنْ لَا إِلَہَ إِلَّا اللَّہُ وَأَشْہَدُ أَنَّ مُحَمَّدًا عَبْدُہُ وَرَسُولُہُ۔ مطلب یہ ہے کہ یہ تمام بزرگی خدا کے واسطے ہیں اس طریقہ سے تمام دعائیں اور نمازیں اور پاک سلامتی ہو تم پر اے نبی اور رحمت اللہ کی اور برکات نازل ہوں۔ اس کی سلامتی ہو ہم پر اور خدا کے نیک بندوں پر میں گواہی دیتا ہوں اس بات کی کہ بلاشبہ حضرت رسول کریم صلی اللہ علیہ و آلہ و سلم اس کے بندے اور اس کے بھیجے ہوئے رسول (صلی اللہ علیہ و آلہ و سلم) ہیں۔


٭٭ محمد بن جبلۃ رافقی، علماء بن ہلال، عبید اللہ، ابن عمرو، زید بن ابو انیسۃ، حماد، ابراہیم، علقمہ بن قیس سے روایت ہے کہ حضرت عبداللہ بن مسعود نے فرمایا کہ ہم لوگ اس بات سے واقف نہ تھے کہ نماز کی حالت میں کیا کہنا چاہیے۔ حضرت رسول کریم صلی اللہ علیہ و آلہ و سلم نے ہم لوگوں کو جوامع کلام سکھلائے آپ صلی اللہ علیہ و آلہ و سلم نے ارشاد فرمایا تم لوگ نماز میں التَّحِیَّاتُ لِلَّہِ وَالصَّلَوَاتُ وَالطَّیِّبَاتُ السَّلَامُ عَلَیْکَ أَیُّہَا النَّبِیُّ وَرَحْمۃُ اللَّہِ وَبَرَکَاتُہُ السَّلَامُ عَلَیْنَا وَعَلَی عِبَادِ اللَّہِ الصَّالِحِینَ أَشْہَدُ أَنْ لَا إِلَہَ إِلَّا اللَّہُ وَأَشْہَدُ أَنَّ مُحَمَّدًا عَبْدُہُ وَرَسُولُہُ کہو۔


٭٭ عبدالرحمن بن خالدرقی، حارث بن عطیٰۃ، ہشام، حماد، ابراہیم، علقمۃ، نے فرمایا کہ حضرت عبداللہ بن مسعود ہم کو یہ کلمات اس طریقہ سے سکھلایا کرتے تھے کہ جس طریقہ سے کہ قرآن کریم ہم کو سکھلایا کرتے تھے۔


٭٭ اسماعیل بن مسعود، خالد، ہشام، دستوائی، حماد، ابو وائل، ابن مسعود سے روایت ہے کہ ہم لوگ حضرت رسول کریم صلی اللہ علیہ و آلہ و سلم کے ہمراہ نماز پڑھا کرتے تھے تو اس طریقہ سے کہتے تھے سلام اللہ پر سلام حضرت جبرائیل اور حضرت میکائیل پر سلام۔ آپ صلی اللہ علیہ و آلہ و سلم نے فرمایا کہ تم لوگ اس طریقہ سے نہ کہو کہ اللہ پر سلام۔ اس لیے کہ وہ خود سلام ہے بلکہ تم لوگ اس طریقہ سے کہو التَّحِیَّاتُ لِلَّہِ وَالصَّلَوَاتُ وَالطَّیِّبَاتُ السَّلَامُ عَلَیْکَ أَیُّہَا النَّبِیُّ وَرَحْمۃُ اللَّہِ وَبَرَکَاتُہُ السَّلَامُ عَلَیْنَا وَعَلَی عِبَادِ اللَّہِ الصَّالِحِینَ أَشْہَدُ أَنْ لَا إِلَہَ إِلَّا اللَّہُ وَأَشْہَدُ أَنَّ مُحَمَّدًا عَبْدُہُ وَرَسُولُہُ۔


٭٭ بشر بن خالدعسکری، غنذر، شعبہ، سلیمان و منصور و حماد و مغیرۃ و ابو ہاشم، ابو وائل، عبداللہ سے روایت ہے کہ حضرت رسول کریم صلی اللہ علیہ و آلہ و سلم نے اس طریقہ سے الفاظ تشھد ارشاد فرمائے التَّحِیَّاتُ لِلَّہِ وَالصَّلَوَاتُ وَالطَّیِّبَاتُ السَّلَامُ عَلَیْکَ أَیُّہَا النَّبِیُّ وَرَحْمۃُ اللَّہِ وَبَرَکَاتُہُ السَّلَامُ عَلَیْنَا وَعَلَی عِبَادِ اللَّہِ الصَّالِحِینَ أَشْہَدُ أَنْ لَا إِلَہَ إِلَّا اللَّہُ وَأَشْہَدُ أَنَّ مُحَمَّدًا عَبْدُہُ وَرَسُولُہُ۔


٭٭ اسحاق بن ابراہیم، فضل بن دکین، سیف مکی، مجاہد، ابو معمر، عبداللہ بن مسعود سے روایت ہے کہ حضرت رسول کریم صلی اللہ علیہ و آلہ و سلم نے ہم لوگوں کو ان الفاظ سے تشھد کی تعلیم دی ہے کہ جس طریقہ سے قرآن مجید کی سورت کی تعلیم دی اور قرآنی سورت سکھلائی آپ صلی اللہ علیہ و آلہ و سلم کے ہاتھ کے سامنے تھے اور آپ صلی اللہ علیہ و آلہ و سلم نے فرمایا التَّحِیَّاتُ لِلَّہِ وَالصَّلَوَاتُ وَالطَّیِّبَاتُ السَّلَامُ عَلَیْکَ أَیُّہَا النَّبِیُّ وَرَحْمۃُ اللَّہِ وَبَرَکَاتُہُ السَّلَامُ عَلَیْنَا وَعَلَی عِبَادِ اللَّہِ الصَّالِحِینَ أَشْہَدُ أَنْ لَا إِلَہَ إِلَّا اللَّہُ وَأَشْہَدُ أَنَّ مُحَمَّدًا عَبْدُہُ وَرَسُولُہُ۔

دوسری قسم کا تشہد

عبید اللہ بن سعید، ابو قدامۃ سرخسی، یحیی بن سعید، ہشام، قتادہ، یونس بن جبیر، حطان بن عبد اللہ، ابو موسیٰ اشعری سے روایت ہے کہ حضرت رسول کریم صلی اللہ علیہ و آلہ و سلم نے خطبہ پڑھا اور ہم لوگوں کو طریقے ارشاد فرمائے اور نماز سکھلائی پھر ارشاد فرمایا جس وقت تم لوگ نماز پڑھو تو صفیں کھڑی کرو اور تمہارے میں سے ایک شخص کو امامت کرنا چاہیے۔ جس وقت امام تکبیر کہے تو تم بھی تکبیر کہو اور جس وقت وہ کہے تو تم لوگ آمین کہو خداوند قدوس قبول فرمائے گا اور جس وقت وہ شخص تکبیر کہے اور رکوع کرے تو تم لوگ بھی تکبیر کہو اور رکوع کرو کیونکہ تم لوگوں سے قبل امام رکوع کرتا ہے۔ حضرت رسول کریم صلی اللہ علیہ و آلہ و سلم نے ارشاد فرمایا پھر تو اس کی طرف کی کمی دوسری جانب نکل آئے گئی اور جس وقت امام سَمِعَ اللَّہُ لِمَنْ حَمِدَہُ پڑھے تو تم لوگرَبَّنَا لَکَ الْحَمْدُ پڑھو اور اس طریقہ سے کہو کہ خداوند قدوس تمہاری بات سن لے۔ کیونکہ خداوند قدوس نے اپنے پیغمبر کی زبان سے فرمایا سَمِعَ اللَّہُ لِمَنْ حَمِدَہُ یعنی خدا نے سن لیا جو شخص اس کی تعریف بیان کرے پھر جس وقت امام تکبیر پڑھے اور سجدہ میں جائے تو تم لوگ بھی تکبیر پڑھو اور سجدہ کرو کیونکہ امام تم لوگوں سے قبل سجدہ کرتا ہے اور سر اٹھاتا ہے حضرت رسول کریم صلی اللہ علیہ و آلہ و سلم نے ارشاد فرمایا کہ پھر اس جانب کی کمی دوسری جانب سے مکمل ہو جائے گی۔ جس وقت بیٹھنے لگے توہر ایک تم میں سے بیٹھتے ہی پہلے اس طرح سے کہے التَّحِیَّاتُ الطَّیِّبَاتُ الصَّلَوَاتُ لِلَّہِ السَّلَامُ عَلَیْکَ أَیُّہَا النَّبِیُّ وَرَحْمۃُ اللَّہِ وَبَرَکَاتُہُ السَّلَامُ عَلَیْنَا وَعَلَی عِبَادِ اللَّہِ الصَّالِحِینَ أَشْہَدُ أَنْ لَا إِلَہَ إِلَّا اللَّہُ وَأَشْہَدُ أَنَّ مُحَمَّدًا عَبْدُہُ وَرَسُولُہُ۔

ایک دوسری قسم کے تشھد سے متعلق

ابواشعث، احمد بن مقدام معجلی بصری، معتمر، ابو یحدث، حطان بن عبداللہ سے روایت ہے کہ انہوں نے ایک مرتبہ حضرت ابو موسیٰ اشعری کے ہمراہ نماز ادا کی تو کہا کہ رسول کریم صلی اللہ علیہ و آلہ و سلم نے ارشاد فرمایا جس وقت تمہارے میں سے کوئی شخص (بحالت نماز) بیٹھ جائے تو پہلے اس طریقہ سے کہے التَّحِیَّاتُ الطَّیِّبَاتُ الصَّلَوَاتُ لِلَّہِ السَّلَامُ عَلَیْکَ أَیُّہَا النَّبِیُّ وَرَحْمۃُ اللَّہِ وَبَرَکَاتُہُ السَّلَامُ عَلَیْنَا وَعَلَی عِبَادِ اللَّہِ الصَّالِحِینَ أَشْہَدُ أَنْ لَا إِلَہَ إِلَّا اللَّہُ وَأَشْہَدُ أَنَّ مُحَمَّدًا عَبْدُہُ وَرَسُولُہُ۔

ایک دوسری نوعیت کے تشھد کا بیان

قتیبہ، لیث بن سعد، ابو زبیر، سعید بن جبیر و طاؤس، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم ہم لوگوں کو تشھد اس طریقہ سے سکھلاتے تھے کہ جس طریقہ سے قرآن کریم سکھلاتے تھے آپ صلی اللہ علیہ و آلہ و سلم فرماتے تھے التَّحِیَّاتُ الطَّیِّبَاتُ الصَّلَوَاتُ لِلَّہِ السَّلَامُ عَلَیْکَ أَیُّہَا النَّبِیُّ وَرَحْمۃُ اللَّہِ وَبَرَکَاتُہُ السَّلَامُ عَلَیْنَا وَعَلَی عِبَادِ اللَّہِ الصَّالِحِینَ أَشْہَدُ أَنْ لَا إِلَہَ إِلَّا اللَّہُ وَأَشْہَدُ أَنَّ مُحَمَّدًا عَبْدُہُ وَرَسُولُہُ۔

ایک اور نوعیت کے تشہد سے متعلق

محمد بن عبدالاعلی، معتمر، ایمن ابن نابل، ابو زبیر، جابر سے روایت ہے کہ رسول کریم صلی اللہ علیہ و آلہ و سلم ہم لوگوں کو اس طریقہ سے تشھد سکھلایا کرتے تھے کہ جس طریقہ سے قرآن کریم کی کوئی سورت سکھلایا کرتے تھے بِسْمِ اللَّہِ وَبِاللَّہِ التَّحِیَّاتُ لِلَّہِ وَالصَّلَوَاتُ وَالطَّیِّبَاتُ السَّلَامُ عَلَیْکَ أَیُّہَا النَّبِیُّ وَرَحْمۃُ اللَّہِ وَبَرَکَاتُہُ السَّلَامُ عَلَیْنَا وَعَلَی عِبَادِ اللَّہِ الصَّالِحِینَ أَشْہَدُ أَنْ لَا إِلَہَ إِلَّا اللَّہُ وَأَشْہَدُ أَنَّ مُحَمَّدًا عَبْدُہُ وَرَسُولُہُ أَسْأَلُ اللَّہَ الْجَنۃَ وَأَعُوذُ بِاللَّہِ مِنْ النَّارِ۔

پہلے قعدہ کو ہلکا کرنے کا بیان

ہیثم بن ایوب طالقانی، ابراہیم بن سعد بن ابراہیم بن عبدالرحمن بن عوف، ابو عبیٍدۃ بن مسعود سے روایت ہے کہ حضرت رسول کریم صلی اللہ علیہ و آلہ و سلم (چار رکعت والی نماز میں ) دو رکعت نماز ادا فرما کر اس طریقہ سے بیٹھا کرتے تھے گویا کہ آگ میں جلتے ہوئے توے پر بیٹھتے ہوئے ہیں (حضرت ابو عبیدہ نے نقل فرمایا کہ) میں نے عرض کیا اٹھ جانے تک؟ انہوں نے کہا جی ہاں یہی مراد ہے۔

اگر قعدہ اولیٰ یاد نہ رہے تو کیا کرنا ہو گا؟

یحیی بن حسیب بن عربی بصری، حماد بن زید، یحیی، عبدالرحمن اعرج، ابن بحینۃ سے روایت ہے کہ آپ صلی اللہ علیہ و آلہ و سلم نے نماز ادا فرمائی تو پہلے دو رکعت کے بعد جس وقت آپ صلی اللہ علیہ و آلہ و سلم بیٹھا کرتے تھے وہ بیٹھنا بھول گئے اور کھڑے ہو گئے آپ صلی اللہ علیہ و آلہ و سلم نماز کی امامت فرماتے گئے حتی کہ آخر نماز میں سلام سے قبل دو سجدے ادا کئے اس کے بعد سلام پھیرا


٭٭ ابوداؤد سلیمان بن سیف، وہب بن جریر، شعبہ، یحیی بن سعید، عبدالرحمن اعرج، ابن بحینۃ سے روایت ہے کہ رسول کریم صلی اللہ علیہ و آلہ و سلم نے نماز ادا فرمائی اور دو رکعت ادا فرما کر آپ صلی اللہ علیہ و آلہ و سلم کھڑے ہو گئے اور (نماز میں بیٹھ جانا بھول گئے ) حضرات صحابہ کرام نے تسبیح کہی آپ صلی اللہ علیہ و آلہ و سلم نماز ادا فرماتے چلے گئے جس وقت نماز سے فراغت ہو گئی تو آپ صلی اللہ علیہ و آلہ و سلم نے دو سجدے فرمائے پھر سلام پھیرا۔

جس وقت درمیان کہ قعدہ سے فراغت ہو جائے اور پچھلی دو رکعت کے واسطے اٹھنا چاہئے تو تکبیر پڑھے 

قتیبہ بن سعید، ابو عوانہ، عبدالرحمن بن اصم سے روایت ہے کہ حضرت انس بن مالک سے بحالت نماز تکبیر پڑھنے کے متعلق دریافت کیا گیا تو انہوں نے جواب میں فرمایا کہ پہلے تکبیر کہنا چاہیے جس وقت رکوع کرے اور جس وقت سجدہ میں جائے اور جس وقت سجدہ سے سر اٹھائے اور جس وقت دو رکعت ادا کر کے کھڑا ہو۔ حضرت حطیم نے نقل فرمایا تم نے یہ بات کس جگہ سے جانی ہے ؟ انہوں نے فرمایا حضرت رسول کریم صلی اللہ علیہ و آلہ و سلم اور حضرت ابو بکر اور حضرت عمر سے پھر خاموش ہو گئے۔ حطیم نے فرمایا اور حضرت عثمان سے حضرت انس نے نقل کیا۔


٭٭ عمرو بن علی، یحیی بن سعید، حماد بن زید، غیلان بن جریر، مطرف بن عبداللہ سے روایت ہے کہ حضرت علی نے نماز ادا فرمائی تو وہ تکبیر فرماتے تھے اٹھتے اور جھکتے وقت حضرت عمران بن حصین نے فرمایا انہوں نے یاد دلایا اس نماز میں حضرت رسول کریم صلی اللہ علیہ و آلہ و سلم کے عمل مبارک کو۔

جس وقت پچھلی دو رکعت کے واسطے اٹھے تو دونوں ہاتھ اٹھائے 

یعقوب بن ابراہیم الدورقی و محمد بن بشار، یحیی بن سعید، عبدالحمید بن جعفر، محمد بن عمرو بن عطاء، ابو حمید ساعدی سے روایت ہے کہ حضرت رسول کریم صلی اللہ علیہ و آلہ و سلم جس وقت دو رکعت ادا فرما کر اٹھ جاتے تو تکبیر فرماتے اور دونوں ہاتھ آپ صلی اللہ علیہ و آلہ و سلم مونڈھوں تک اٹھاتے تھے کہ جس طریقہ سے شروع نماز میں اٹھاتے تھے اور پچھلی دو رکعت کے واسطے اٹھتے تو دونوں ہاتھ مونڈھوں تک اٹھاتے تھے۔


قعدہ اولیٰ کے بعد دونوں ہاتھ کندھوں تک اٹھانا

محمد بن عبدالاعلی، معتمر، عبید اللہ، عبداللہ ابن عمر، ابن شہاب، سالم، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم دونوں ہاتھ اٹھایا کرتے تھے جس وقت نماز شروع فرماتے اور جس وقت رکوع سے سر اٹھاتے اور جس وقت دو رکعت ادا فرما کر اٹھتے اس طریقہ سے مونڈھوں تک ہاتھ اٹھایا کرتے تھے۔

دونوں ہاتھوں کا اوپر اٹھانا اور بحالت نماز خداوند قدوس کی تعریف کرنا

محمد بن عبداللہ بزیع، عبدالاعلیٰ بن عبدالاعلی، عبد اللہ، عبداللہ ابن عمر، ابو حازم، سہل بن سعد سے روایت ہے کہ حضرت رسول کریم صلی اللہ علیہ و آلہ و سلم قبیلہ بنی عمرو بن عوف میں صلح کرانے کے واسطے تشریف لے گئے تو مؤذن حضرت ابو بکر صدیق کی خدمت میں حاضر ہوا اور حکم فرمایا ان حضرات کو لوگوں کے ہمراہ جماعت کے ہمراہ امامت کرنے کا تو انہوں نے امامت شروع فرمائی کہ اس دوران حضرت رسول کریم صلی اللہ علیہ و آلہ و سلم تشریف لائے نماز کی صف کو چیرتے ہوئے آپ صلی اللہ علیہ و آلہ و سلم صف اول میں کھڑے ہو گئے اور لوگوں نے تالیاں بجانا شروع کر دیں تاکہ حضرت ابو بکر کو اس کا علم ہو سکے کہ حضرت رسول کریم صلی اللہ علیہ و آلہ و سلم تشریف لائے ہیں لیکن حضرت ابو بکر نماز میں کسی جانب دھیان نہیں فرماتے تھے۔ جس وقت بہت زیادہ تالیاں بج گئیں تو ان کو معلوم ہوا کہ کوئی واقعہ پیش آیا ہے انہوں نے دیکھا تو حضرت رسول کریم صلی اللہ علیہ و آلہ و سلم موجود تھے۔ آپ صلی اللہ علیہ و آلہ و سلم نے حضرت ابو بکر کو ارشاد فرمایا کہ تم اپنی جگہ کھڑے رہو۔ انہوں نے دونوں ہاتھوں کو اٹھایا اور خداوند قدوس کی تعریف بیان فرمائی اور اس کی شان والا صفات (بحالت نماز ہی) بیان فرمائی۔ حضرت رسول کریم صلی اللہ علیہ و آلہ و سلم کے اس ارشاد پر پھر الٹے پاؤں پیچھے کی جانب آ گئے اور حضرت رسول کریم صلی اللہ علیہ و آلہ و سلم آگے کی جانب بڑھے۔ آپ صلی اللہ علیہ و آلہ و سلم نے نماز کی امامت فرمائی جس وقت نماز سے فراغت ہو گئی تو حضرت رسول کریم صلی اللہ علیہ و آلہ و سلم نے ارشاد فرمایا کہ میں نے تم کو جس وقت اشارہ کیا تھا تو تم کس وجہ سے کھڑے نہیں رہے۔ حضرت ابو بکر رضی اللہ عنہ نے (تواضع اور انکساری سے ) ارشاد فرمایا کہ کیا یہ مناسب ہے کہ ابو قحافہ (یہ حضرت ابو بکر کے والد ماجد کی کنیت ہے ) کے لڑکے کو یہ لائق ہے کہ حضرت رسول کریم صلی اللہ علیہ و آلہ و سلم کی امامت کرے پھر آپ صلی اللہ علیہ و آلہ و سلم نے لوگوں سے فرمایا تم کو کیا ہو گیا کہ تم لوگ تالیاں بجاتے ہو۔ یہ عمل تو دراصل خواتین کاہے۔ جس وقت تم کو بحالت نماز کسی قسم کا واقعہ پیش آ جائے تو تم لوگ کہو۔


بحالت نماز ہاتھ اٹھا کر سلام کرنے سے متعلق

قتیبہ بن سعید، عبشر، اعمش، مسیب بن رافع، تمیم بن طرفۃ، جابر بن سمرۃ سے روایت ہے کہ رسول کریم صلی اللہ علیہ و آلہ و سلم باہر تشریف لائے ہم لوگ نماز میں ہاتھ اٹھا رہے تھے (سلام کیلئے یعنی اشارہ سے لوگوں کو سلام کرتے یا سلام کا جواب دیتے ) آپ صلی اللہ علیہ و آلہ و سلم نے فرمایا کیا حالت ہے ان لوگوں کی ہاتھ اس طریقہ سے اٹھاتے ہیں کہ جس طریقہ سے کہ شریر قسم کے گھوڑوں کی دمیں (ہوتی ہیں )۔ نماز میں سکون کرو (یعنی بلا ضرورت اس قسم کی حرکات نہ کرو)۔



٭٭ احمد بن سلیمان، یحیی بن آدم، مسعر، عبید اللہ ابن قبیطیٰۃ، جابر بن سمرۃ سے روایت ہے کہ ہم لوگ رسول کریم صلی اللہ علیہ و آلہ و سلم کے پیچھے نماز ادا کرتے تھے۔ تو ہاتھوں کے اشارہ سے سلام کرتے تھے آپ صلی اللہ علیہ و آلہ و سلم نے فرمایا کیا حالت ہے ان لوگوں کی جو کہ ہاتھوں سے سلام کرتے ہیں گویا وہ شریر گھوڑوں کی دمیں ہیں کیا تم میں سے ہر ایک کو یہ کافی نہیں ہے کہ وہ اپنا ہاتھ ران پر رکھ لے اور زبان سے السَّلَامُ عَلَیْکُمْ السَّلَامُ عَلَیْکُمْ کہے۔

نماز کی حالت میں سلام کا جواب اشارہ سے دینا کیسا ہے 

قتیبہ بن سعید، لیث، بکیر، نابل صاحب، عبداللہ ابن عمر، صہیب سے روایت ہے کہ میں حضرت رسول کریم صلی اللہ علیہ و آلہ و سلم کی خدمت میں حاضر ہوا آپ صلی اللہ علیہ و آلہ و سلم نماز ادا فرما رہے تھے میں نے سلام کیا۔ آپ صلی اللہ علیہ و آلہ و سلم نے انگلی کے اشارہ سے جواب دیا۔

نماز کی حالت میں سلام کا جواب اشارہ سے دینا کیسا ہے 

محمد بن منصورمکی، سفیان، زید بن اسلم سے روایت ہے کہ حضرت عبداللہ بن عمر نے کہا کہ حضرت رسول کریم صلی اللہ علیہ و آلہ و سلم مسجد قبا میں نماز ادا کرنے کے واسطے تشریف لے گئے کچھ لوگ آپ صلی اللہ علیہ و آلہ و سلم کے پاس سلام کرنے گئے حضرت صہیب آپ صلی اللہ علیہ و آلہ و سلم کے ساتھ تھے میں نے ان سے دریافت کیا کہ آپ صلی اللہ علیہ و آلہ و سلم کیا کام کرتے تھے سلام کے جواب میں۔ حضرت صہیب نے فرمایا آپ صلی اللہ علیہ و آلہ و سلم دونوں ہاتھوں سے اشارہ فرمایا کرتے تھے۔


٭٭ محمد بن بشار، وہب یعنی ابن جریر، قیس بن سعد، عطاء، محمد بن علی، عمار بن یاسر، نے حضرت رسول کریم صلی اللہ علیہ و آلہ و سلم کی خدمت میں حاضر ہو کر سلام کیا آپ صلی اللہ علیہ و آلہ و سلم نماز ادا فرما رہے تھے آپ صلی اللہ علیہ و آلہ و سلم نے جواب دیا۔


٭٭ قتیبہ، لیث، ابو زبیر، جابر سے روایت ہے کہ حضرت رسول کریم صلی اللہ علیہ و آلہ و سلم نے مجھ کو ایک کام کے واسطے بھیجا میں جس وقت واپس آیا تو آپ صلی اللہ علیہ و آلہ و سلم نماز ادا فرما رہے تھے میں نے سلام کیا۔ آپ صلی اللہ علیہ و آلہ و سلم نے میری جانب اشارہ فرمایا جس وقت نماز سے فراغت ہو گئی تو مجھ کو بلایا اور فرمایا کہ تم نے مجھ کو ابھی ابھی سلام کیا تھا۔ لیکن میں نماز میں مشغول تھا اس لئے میں جواب نہ دے سکا تھا۔ اس وقت آپ صلی اللہ علیہ و آلہ و سلم کا چہرہ مبارک جانب مشرق تھا


٭٭ محمد بن ہاشم بعلبکی، محمد بن شعیب بن شابور، عمرو بن حارث، ابو زبیر، جابر رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے مجھ کو کسی جگہ بھیج دیا جس وقت واپس آیا تو آپ صلی اللہ علیہ و آلہ و سلم سواری پر تشریف لے جا رہے تھے جانب مشرق اور جانب مغرب پھر میں نے آپ صلی اللہ علیہ و آلہ و سلم کو سلام کیا۔ آپ صلی اللہ علیہ و آلہ و سلم نے ہاتھ سے اشارہ فرمایا۔ پھر میں نے سلام کیا۔ آپ صلی اللہ علیہ و آلہ و سلم نے ہاتھ سے اشارہ فرمایا۔ میں واپس آیا تو آپ صلی اللہ علیہ و آلہ و سلم نے آواز دی کہ اے جابر! لوگوں نے بھی آواز دی اور کہا کہ اے جابر! اور میں حاضر ہوا اور عرض کیا یا رسول اللہ صلی اللہ علیہ و آلہ و سلم! میں نے آپ صلی اللہ علیہ و آلہ و سلم کو سلام کیا آپ صلی اللہ علیہ و آلہ و سلم نے جواب نہیں دیا۔ آپ صلی اللہ علیہ و آلہ و سلم نے فرمایا میں نماز میں مشغول تھا۔


نماز کے دوران کنکریوں کو ہٹانا منع ہے 

قتیبہ بن سعید، و حسین بن حریث، سفیان، زہری، ابو احوص، ابو ذر سے روایت ہے کہ رسول کریم صلی اللہ علیہ و آلہ و سلم نے ارشاد فرمایا تم میں سے جس وقت کوئی شخص نماز کی حالت میں ہو تو اس کو چاہیے کہ وہ (سامنے سے ) کنکریاں نہ ہٹائے کیونکہ رحمت خداوندی اس کے سامنے ہوتی ہے۔

ایک مرتبہ کنکریوں کو ہٹانے کی اجازت سے متعلق

سوید بن نصر، عبداللہ بن مبارک، اوزاعی، یحیی بن ابو کثیر، ابو سلمہ بن عبدالرحمن، معیقیب رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا اگر تم کو (بحالت نماز) کنکریاں ہٹانا ہی ہوں تو تم ایک مرتبہ کنکریاں ہٹا دو۔

بحالت نماز آسمان کی جانب دیکھنے کی ممانعت سے متعلق

عبید اللہ بن سعید و شعیب بن یوسف، یحیی و ابن سعیدقطان، ابن ابو عروبۃ، قتادہ، انس بن مالک سے روایت ہے کہ رسول کریم صلی اللہ علیہ و آلہ و سلم نے ارشاد فرمایا ان لوگوں کی کیا حالت ہے جو کہ نماز کی حالت میں اپنی نگاہیں آسمان کی جانب اٹھاتے ہیں پھر آپ صلی اللہ علیہ و آلہ و سلم نے اس سلسلہ میں سختی فرمائی اور ارشاد فرمایا لوگ اس حرکت سے باز آ جائیں ورنہ ان کی آنکھوں کی روشنی ضائع ہو جائے گی۔


٭٭ سوید بن نصر، عبد اللہ، یونس، ابن شہاب، عبید اللہ بن عبداللہ سے روایت ہے کہ انہوں نے رسول کریم صلی اللہ علیہ و آلہ و سلم کے ایک صحابی سے سنا کہ آپ صلی اللہ علیہ و آلہ و سلم فرماتے تھے کہ جس وقت تمہارے میں سے کوئی شخص نماز کی حالت میں ہو تو وہ اپنی آنکھیں آسمان کی جانب نہ اٹھائے ورنہ کہیں اس کی آنکھوں کی روشنی نہ ضائع ہو جائے۔

نماز کی حالت میں ادھر ادھر دیکھنا ممنوع ہے 

سوید بن نصر، عبداللہ بن مبارک، یونس، زہری، ابو احوص، سعیدابن مسیب و ابن مسیب، ابو ذر سے روایت ہے کہ رسول کریم صلی اللہ علیہ و آلہ و سلم نے ارشاد فرمایا خداوند قدوس بندہ کی جانب اس وقت تک متوجہ رہتا ہے جس وقت تک وہ بندہ نماز کی حالت میں کھڑا رہتا ہے اور وہ اس طرف یا دوسری طرف نہیں دیکھتا اور جس وقت وہ چہرہ کا رخ موڑ لیتا ہے تو خداوند قدوس بھی اس کی جانب سے چہرہ موڑ لیتا ہے۔


٭٭ عمرو بن علی، عبدالرحمن، زائٍدۃ، اشعث بن ابو الشعثاء، مسروق، عائشہ صدیقہ رضی اللہ عنہا سے روایت ہے کہ میں نے رسول کریم صلی اللہ علیہ و آلہ و سلم سے دریافت کیا کہ نماز پڑھنے کی حالت میں ادھر ادھر دیکھنا کیسا ہے ؟ تو آپ صلی اللہ علیہ و آلہ و سلم نے ارشاد فرمایا کہ یہ شیطان کی اچک ہے جو کہ نماز سے اچک لیتا ہے۔


٭٭ عمرو بن علی، عبد الرحمن، اسرائیل، اشعث بن ابیالشعثاء، ابی عطیۃ، مسروق، عائشہ صدیقہ رضی اللہ عنہا یہ روایت مذکورہ بالا روایت جیسی ہے۔


٭٭ عمرو بن علی، عبد الرحمن، اسرائیل، اشعث بن ابی الشعثاء، ابی عطیۃ، مسروق، عائشہ رضی اللہ عنہا یہ روایت مذکورہ بالا جیسی روایت ہے۔


٭٭ ہلال بن العلاء بن ہلال، معافی بن سلیمان، قاسم و ابن معن، اعمش، عمارۃ، ابو عطیہ سے روایت ہے کہ حضرت عائشہ صدیقہ رضی اللہ عنہا نے فرمایا نماز میں ادھر ادھر دیکھنا شیطان کا اچک لینا ہے حالت نماز میں۔

نماز میں ادھر ادھر دیکھنے کی اجازت

قتیبہ، لیث، ابو زبیر، جابر سے روایت ہے رسول کریم صلی اللہ علیہ و آلہ و سلم بیمار پڑ گئے تو ہم لوگوں نے آپ صلی اللہ علیہ و آلہ و سلم کی اقتداء میں نماز ادا کی کھڑے ہو کر اور آپ صلی اللہ علیہ و آلہ و سلم بیٹھے ہوئے تھے اور ابو بکر تکبیر کی آواز کو ہمیں سنایا کرتے تھے۔ آپ صلی اللہ علیہ و آلہ و سلم نے ہماری جانب دیکھا (حالت نماز میں ہی) تو ہم لوگ کھڑے تھے۔ آپ صلی اللہ علیہ و آلہ و سلم نے اشارہ فرمایا ہم لوگ بیٹھ گئے۔ بیٹھے بیٹھے آپ صلی اللہ علیہ و آلہ و سلم کے ہمراہ نماز ادا کی جب آپ صلی اللہ علیہ و آلہ و سلم نے سلام پھیرا تو فرمایا تم اس وقت ملک فارس و روم کے لوگوں جیسے کام انجام دے رہے تھے وہ اپنے بادشاہوں کے سامنے کھڑے رہتے ہیں اور ان کے بادشاہ بیٹھے رہتے ہیں ایسا نہ کرو بلکہ اماموں کی اتباع کرو اگر وہ کھڑے ہو کر نماز پڑھیں تو تم بھی کھڑے ہو اور اگر وہ بیٹھ کر نماز ادا کریں تو تم بھی بیٹھ کر نماز ادا کرو۔


٭٭ ابوعمار حسین بن حریث، فضل بن موسی، عبداللہ بن سعید، ابو ہند، ثور بن زید، عکرمۃ، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم حالت نماز میں دائیں اور بائیں جانب دیکھتے تھے لیکن آپ صلی اللہ علیہ و آلہ و سلم اپنی گردن پیچھے کی جانب نہ پھیرتے تھے۔

بحالت نماز سانپ اور بچھو قتل کر ڈالنا درست ہے 

قتیبہ بن سعید، سفیان و یزید ابن زریع، معمر، یحیی بن ابو کثیر، ضمصم بن جوس، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے نماز کی حالت میں سانپ اور بچھو کے مار ڈالنے کا حکم فرمایا ہے۔


٭٭ محمد بن رافع، سلیمان بن داؤد، ابو داؤد، ہشام، ابن ابو عبد اللہ، معمر، یحیی، ضمضم، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے نماز کی حالت میں سانپ اور بچھو کے مار ڈالنے کا حکم فرمایا ہے۔


٭٭ قتیبہ، مالک، عامر بن عبداللہ بن زبیر، عمرو بن سلیمل ابو قتادہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم اپنی نواسی کو جو کہ حضرت زینب کی صاحبزادی تھیں ان کو بحالت نماز اٹھائے ہوئے تھے اور جس وقت آپ سجدہ فرماتے تو اس کو ہٹا دیتے تھے اور جس وقت کھڑے ہوتے تو اس کو اٹھا لیتے تھے۔


٭٭ قتیبہ، سفیان، عثمان بن ابو سلیمان، عامر بن عبداللہ بن زبیر، عمرو بن سلیم، ابو قتادہ سے روایت ہے کہ میں نے رسول کریم صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم لوگوں کی امامت فرماتے تھے اور آپ صلی اللہ علیہ و آلہ و سلم امامہ بنت ابو العاص کو اٹھائے ہوئے تھے اپنے مبارک کاندھوں پر اور جس وقت آپ صلی اللہ علیہ و آلہ و سلم رکوع فرماتے تھے تو بٹھا دیتے تھے پھر جس وقت سجدہ سے فراغت ہوتی تو اٹھا لیتے تھے۔

نماز میں چند قدم قبلے کی طرف چلنا

اسحاق بن ابراہیم، حاتم بن وردان، برد بن سنان، ابو العلاء، زہری، عروہ، عائشہ صدیقہ رضی اللہ عنہا سے روایت ہے کہ میں نے دروازہ کھلوایا آپ صلی اللہ علیہ و آلہ و سلم اس وقت نماز نفل میں مشغول تھے اور دروازہ قبلہ کی جانب تھا تو آپ صلی اللہ علیہ و آلہ و سلم دائیں جانب یا بائیں جانب چل دیئے اور دروازہ کھولا پھر نماز ادا فرمانے لگے 

نماز کی حالت میں دستک دینے سے متعلق

قتیبہ و محمد بن مثنی، سفیان، زہری، ابو سلمہ، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا مردوں کے واسطے تسبیح ہے اور خواتین کیلئے دستک ہے یعنی نماز میں کسی قسم کا کوئی واقعہ پیش آ جائے تو مردوں کو کہنا چاہیے اور خواتین کو تسبیح کی بجائے دستک دینا چاہیے۔


٭٭ محمد بن سلمہ، ابن وہب، یونس، ابن شہاب، سعید بن مسیب و ابو سلمہ بن عبدالرحمن، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا مردوں کے واسطے تسبیح ہے یعنی کہیں اور خواتین کے واسطے دستک دینا ہے۔


بحالت نماز سبحان اللہ کہنا

قتیبہ، فضیل بن عیاض، اعمش، سوید بن نصر، عبد اللہ، سلیمان اعمش، ابو صالح، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا مردوں کے واسطے تسبیح ہے اور خواتین کے واسطے دستک دینا ہے۔


٭٭ عبید اللہ بن سعید، یحیی بن سعید، عوف، محمد، حضرت ابو ہریرہ رضی اللہ عنہ سے یہ روایت مذکورہ بالا مضمون کی طرح ہے۔

نماز کی حالت میں کھنکارنا

محمد بن قدامۃ، جریر، مغیرۃ، حارث العکلی، ابو زرعۃ بن عمرو بن جریر، عبداللہ بن نجی، علی، نے فرمایا کہ میرا ایک وقت مقرر تھا کہ میں اس وقت خدمت نبوی صلی اللہ علیہ و آلہ و سلم میں حاضر ہوا کرتا تھا اور میں جس وقت حاضر خدمت ہوتا تو پہلے اجازت حاصل کرتا۔ اگر آپ صلی اللہ علیہ و آلہ و سلم اس وقت نماز میں مشغول ہوتے تو فرما دیتے اور میں اندر داخل ہو جاتا اور اگر فارغ ہوتے تو اجازت عطاء فرما دیتے۔


٭٭ محمد بن عبید، ابن عیاش، مغیرۃ، حارث العکلی، ابن نجی سے روایت ہے کہ حضرت علی نے فرمایا کہ حضرت رسول کریم صلی اللہ علیہ و آلہ و سلم کی خدمت میں حاضری کے واسطے میرے دو وقت مقرر تھے ایک تورات کا وقت دوسرے دن کا وقت تو جس وقت بھی رات میں داخل ہوتا تو آپ صلی اللہ علیہ و آلہ و سلم کھانس دیا کرتے تھے۔


٭٭ قاسم بن زکریا بن دینار، ابو اسامۃ، شرجیل یعنی ابن مدرک، عبداللہ بن نجی، علی رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم کے نزدیک میرا ایک ایسا درجہ تھا کہ جو کسی دوسرے کو نہ تھا۔ میں ہر روز صبح کے وقت خدمت اقدس میں حاضر ہوا کرتا تھا اور السلام علیکم یا نبی اللہ کہتا تھا اگر آپ صلی اللہ علیہ و آلہ و سلم کھنکار دیتے تو میں اپنے مکان واپس آ جاتا ورنہ اندر داخل ہو جاتا۔

نماز کے دوران رونے سے متعلق

سوید بن نصر، عبد اللہ، حماد بن سلمہ، ثابت البنانی، مطرف، نے اپنے والد (حضرت عبداللہ بن خبر) سے روایت نقل کی ہے کہ میں خدمت نبوی صلی اللہ علیہ و آلہ و سلم میں حاضر ہوا آپ صلی اللہ علیہ و آلہ و سلم اس وقت نماز میں مشغول تھے اور آپ صلی اللہ علیہ و آلہ و سلم کے مبارک سینہ سے اس طرح کی آواز محسوس ہو رہی تھی کہ جس طرح کی آواز تکلے (ہانڈی) میں سے آتی ہے۔

بحالت نماز شیطان پر لعنت کرنے سے متعلق

محمد بن سلمہ، ابن وہب، معاویہ بن صالح، ربیعۃ بن یزید، ابو ادریس خولانی، ابو درداء سے روایت ہے کہ رسول کریم صلی اللہ علیہ و آلہ و سلم نماز ادا فرمانے کے واسطے کھڑے ہوئے۔ ہم نے سنا کہ آپ صلی اللہ علیہ و آلہ و سلم نے ارشاد فرمایا کہ میں تجھ سے خدا کی پناہ مانگتا ہوں پھر ارشاد فرمایا کہ میں تجھ پر خدا کی لعنت بھیجتا ہوں یہ جملہ تین مرتبہ ارشاد فرمایا اور اپنا ہاتھ پھیلایا کہ جس طریقہ سے کہ کسی چیز کو پکڑتے ہیں پس جس وقت نماز سے فراغت ہو گئی تو ہم لوگوں نے عرض کیا یا رسول اللہ صلی اللہ علیہ و آلہ و سلم! ہم لوگوں نے آپ صلی اللہ علیہ و آلہ و سلم کو نماز کے دوران اس طریقہ سے کہتے ہوئے سنا ہے اور ہم نے آپ صلی اللہ علیہ و آلہ و سلم کو ہاتھ پھیلاتے ہوئے بھی دیکھا ہے۔ آپ صلی اللہ علیہ و آلہ و سلم نے فرمایا خدا کا دشمن ملعون شیطان ایک آگ کا شعلہ لے کر میرے منہ میں لگانے کے واسطے آیا تھا۔ میں نے کہا کہ میں تجھ سے خدا کی پناہ مانگتا ہوں یہ جملہ تین مرتبہ ارشاد فرمایا پھر میں نے کہا کہ میں تجھ پر لعنت بھیجتا ہوں خداکی۔ اس وقت بھی وہ پیچھے کی جانب نہیں ہٹا تو میں نے چاہا کہ اس کو پکڑ لوں لیکن خدا کی قسم! اگر سلیمان کی دعا کا مجھ کو خیال نہ رہتا تو میں اس کو باندھ لیتا پھر صبح کو مدینہ کے لڑکے اس سے کھیلتے۔

دوران نماز گفتگو کرنے سے متعلق

کثیر بن عبید، محمد بن حرب، زبیدی، زہری، ابو سلمہ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نماز میں مشغول ہو گئے کہ ہم بھی آپ صلی اللہ علیہ و آلہ و سلم کے ہمراہ نماز کیلئے کھڑے ہو گئے تھے۔ ایک گاؤں کا رہنا والا شخص حاضر ہوا اس نے عرض کیا (جس وقت آپ صلی اللہ علیہ و آلہ و سلم نماز میں مشغول تھے ) کہ اے خدا مجھ پر رحمت فرما اور حضرت محمد صلی اللہ علیہ و آلہ و سلم پر رحمت نازل فرما اور کسی دوسرے پر رحمت نہ فرما پس جس وقت آپ صلی اللہ علیہ و آلہ و سلم نے سلام پھیرا تو اس گاؤں والے سے فرمایا کہ تم نے بڑی نعمت کی قدر کم کر دی۔


٭٭ عبد اللہ بن محمد بن عبدالرحمن زہری، سفیان، احفظہ، زہری، سعید، ابو ہریرہ رضی اللہ عنہ سے روایت ہے کہ ایک دیہات کا رہنے والا شخص مسجد میں حاضر ہوا اور دو رکعت ادا کر کے کہنے لگا کہ اے خدا مجھ پر اور محمد صلی اللہ علیہ و آلہ و سلم پر رحم فرما اور نہ رحم فرما ہمارے ساتھ کسی پر بھی اور حضرت رسول کریم صلی اللہ علیہ و آلہ و سلم نے ارشاد فرمایا بلاشبہ تم نے ایک کھلی ہوئی بات کو (یعنی رحمت خداوندی کو) تنگ کر دیا۔


٭٭ اسحاق بن منصور، محمد بن یوسف، اوزاعی، یحیی بن ابو کثیر، ہلال بن ابو میمونہ، عطاء بن یسار، معاویہ بن حکم سلمی سے روایت ہے کہ میں نے عرض کیا یا رسول صلی اللہ علیہ و آلہ و سلم ہم لوگوں کا زمانہ جاہلیت کا زمانہ بھی گزرا ہے اس کے بعد خدوندقدوس نے اسلام نازل فرمایا اور ہمارے میں سے کچھ لوگ بدفالی (یعنی برا شگون) لیتے ہیں آپ صلی اللہ علیہ و آلہ و سلم نے فرمایا کہ یہ ان کے قلب کی حالت ہے تو برا شگون لینا کسی کام سے ان کو نہ منع کرے۔ پھر میں نے کہا کہ ہمارے میں سے کچھ لوگ نجومی لوگوں کے پاس جاتے ہیں۔ آپ صلی اللہ علیہ و آلہ و سلم نے ارشاد فرمایا تم لوگ ہرگز نجومی لوگوں کے پاس نہ جاؤ۔ پھر میں نے عرض کیا یا رسول اللہ صلی اللہ علیہ و آلہ و سلم ہمارے میں سے بعض لوگ لکیریں کھینچ لیتے ہیں یعنی زمین کے اوپر یا کسی کاغذ وغیرہ پر لائن کھینچ لیتے ہیں آئندہ کی بات اطلاع دینے کیلئے۔ آپ صلی اللہ علیہ و آلہ و سلم نے ارشاد فرمایا کہ ایک پیغمبر حضرات انبیاء میں سے لکیریں کھینچا کرتے تھے (وہ پیغمبر حضرت ادریس علیہ السلام یا حضرت دانیال علیہ السلام تھے اور علم رمل ان کی ایجاد ہے ) اب جس شخص کی لکیریں ان کی لکیر جیسی ہوں تو درست ہے اور سیکھنے کی گنجائش ہے لیکن معلوم نہیں کہ وہ لکیریں ان کی لکیر جیسی ہیں یا نہیں ؟ حضرت معاویہ نے فرمایا کہ پھر میں رسول کریم صلی اللہ علیہ و آلہ و سلم کے ہمراہ رہا۔ نماز کی حالت میں کہ اس دوران ایک شخص کو حالت نماز میں چھینک آ گئی۔ میں نے نماز کے دوران یَرْحَمُکَ اللَّہُ کہا تو اس پر لوگ مجھ کو غور سے دیکھنے لگ گئے۔ میں نے عرض کیا کہ میری والدہ مجھ پر روئے (مطلب یہ ہے کہ میرا انتقال ہو جائے تم لوگ مجھ کو کس وجہ سے غور سے دیکھ رہے ہو) یہ بات سن کر لوگوں نے اپنے اپنے ہاتھ رانوں پر مارے مجھ کو خیال ہوا کہ مجھ کو خاموش رہنے کو فرما رہے ہیں۔ اس وجہ سے میں خاموش رہا۔ جس وقت رسول کریم صلی اللہ علیہ و آلہ و سلم کو نماز سے فراغت ہو گئی تو آپ صلی اللہ علیہ و آلہ و سلم نے مجھ کو بلایا۔ پھر میرے والدین آپ صلی اللہ علیہ و آلہ و سلم پر قربان آپ صلی اللہ علیہ و آلہ و سلم نے نہ تو مجھ کو مارا اور نہ مجھ کو ڈانٹ ڈپٹ کی اور نہ ہی مجھ کو برا کہا۔ میں نے کوئی تعلیم دینے والا آپ صلی اللہ علیہ و آلہ و سلم سے قبل یا آپ صلی اللہ علیہ و آلہ و سلم کے بعد آپ صلی اللہ علیہ و آلہ و سلم سے بہتر نہیں دیکھا۔ تعلیم دینے کے حوالے سے اور آپ صلی اللہ علیہ و آلہ و سلم نے ارشاد فرمایا نماز کی حالت میں ہم لوگوں کو کسی قسم کی کوئی بات لوگوں کو نہیں کرنا چاہیے۔ نماز میں تو تسبیح ہے یا تکبیر ہے یا تلاوت قرآن کریم ہے۔ حضرت معاویہ نے فرمایا پھر میں اپنی بکریوں میں چلا گیا کہ جس کو میری باندی چرایا کرتی تھی احد پہاڑ اور جوانیہ (یہ ایک گاؤں کا نام ہے جو کہ احد نامی پہاڑ کے نزدیک مدینہ منورہ سے جانب شمال واقع ہے ) اس کی جانب گیا تو میں نے دیکھا کہ بھیڑیا ان میں سے ایک بکری کو لے گیا ہے پھر آخر کار میں آدمی تھا جس طریقہ سے دوسرے انسانوں کو غصہ آتا ہے مجھ کو بھی غصہ آتا ہے۔ میں نے اس کو ایک مکہ مارا پھر میں رسول کریم صلی اللہ علیہ و آلہ و سلم کی خدمت میں حاضر ہوا اور آپ صلی اللہ علیہ و آلہ و سلم سے عرض کیا اور یہ بات (باندی کا مارنا) مجھ کو بہت زیادہ ناگوار گزرا میں نے عرض کیا کہ یا رسول اللہ صلی اللہ علیہ و آلہ و سلم میں اس کو آزاد نہ کر دوں ؟ آپ صلی اللہ علیہ و آلہ و سلم نے ارشاد فرمایا اس کو بلا لاؤ (چنانچہ میں بلا کر لے آیا اس پر حضرت رسول کریم صلی اللہ علیہ و آلہ و سلم نے اس سے دریافت کیا اور عرض کیا کہ خداوند قدوس کس جگہ ہے ؟ اس باندی نے جواب دیا آسمان پر۔ آپ صلی اللہ علیہ و آلہ و سلم نے فرمایا یہ عورت صاحب ایمان ہے تم اس کو آزاد کر دو۔


٭٭ اسماعیل بن مسعود، یحیی بن سعید، اسماعیل بن ابو خالد، حارث بن شبیل، ابو عمرو الشیبانی، زید بن ارقم سے روایت ہے کہ پہلے ہر ایک آدمی اپنے ملنے والے شخص سے حالت نماز میں گفتگو کیا کرتا تھا۔ حضرت رسول کریم صلی اللہ علیہ و آلہ و سلم کے سامنے پس جس وقت یہ آیت کریمہ نازل ہوئی یعنی نمازوں کی حفاظت کرو اور درمیان والی نماز کی اور تم لوگ اللہ تعالیٰ کے حضور اللہ کے لئے کھڑے رہو خاموشی کے ساتھ چنانچہ اس دن سے ہم لوگوں کو حکم ہوا خاموش رہنے کا۔


٭٭ محمد بن عبداللہ بن عمار، ابن ابو غنیٰۃ و اسمہ، یحیی بن عبدالملک و قاسم بن یزیدجرمی، سفیان، زبیر بن عدی، کلثوم، عبداللہ بن مسعود سے روایت ہے کہ میں حضرت رسول کریم صلی اللہ علیہ و آلہ و سلم کی خدمت اقدس میں حاضر ہوا کرتا تھا۔ آپ صلی اللہ علیہ و آلہ و سلم جواب عطا فرمایا کرتے تھے چنانچہ میں ایک مرتبہ خدمت اقدس میں سلام عرض کیا آپ صلی اللہ علیہ و آلہ و سلم اس وقت نماز میں مشغول تھے تو آپ صلی اللہ علیہ و آلہ و سلم نے جواب عطا نہیں فرمایا۔ جس وقت سلام پھیرا تو لوگوں کی جانب اشارہ کیا اور ارشاد فرمایا کہ خداوند قدوس نے حالت نماز میں نیا حکم دیا کہ تم لوگ نہ گفتگو کرو مگر خدا کو یاد کرو اور تم کو نہیں مناسب ہے دوسری کوئی گفتگو کرنا اور تم کھڑے رہو خدا کے سامنے خاموشی کے ساتھ یا فرمانبرداری کے ساتھ۔


٭٭ حسین بن حریث، سفیان، عاصم، ابو وائل، ابن مسعود سے روایت ہے کہ ہم لوگ حضرت رسول کریم صلی اللہ علیہ و آلہ و سلم کو نماز میں سلام کیا کرتے تھے آپ صلی اللہ علیہ و آلہ و سلم جواب دیا کرتے تھے ہم لوگ جس وقت ملک حبشہ سے واپس آئے تو آپ صلی اللہ علیہ و آلہ و سلم کو سلام کیا آپ صلی اللہ علیہ و آلہ و سلم نے جواب نہیں دیا۔ مجھ کو اپنے پاس اور فاصلہ کی فکر لاحق ہوئی۔ (یعنی قسم قسم کے پرانے اور نئے نئے خیالات آتے گئے ) اور اس کا افسوس ہوا کہ آپ صلی اللہ علیہ و آلہ و سلم نے کس وجہ سے جواب نہیں عنایت فرمایا؟جس وقت آپ صلی اللہ علیہ و آلہ و سلم نماز سے فارغ ہو گئے تو ارشاد فرمایا خداوند قدوس جس وقت چاہتے ہیں نیا فرمان جاری فرما سکتے ہیں۔ اب اس نے یہ حکم دیا ہے کہ دوران نماز گفتگو نہ کی جائے۔

جو شخص دو رکعات ادا کر کے بھول کر کھڑا ہو جائے اور درمیان میں وہ قعدہ نہ کرے 

قتیبہ بن سعید، مالک، ابن شہاب، عبدالرحمن اعرج، عبداللہ ابن بحینۃ سے روایت ہے کہ رسول کریم صلی اللہ علیہ و آلہ و سلم نے نماز پڑھائی تو دو رکعت ادا کر کے کھڑے ہو گئے۔ درمیان کا قعدہ نہیں کیا لوگ بھی آپ صلی اللہ علیہ و آلہ و سلم کے پیچھے کھڑے ہو گئے۔ جس وقت آپ صلی اللہ علیہ و آلہ و سلم نماز سے فارغ ہو گئے تو ہم لوگ سلام کے انتظار میں رہے کہ اس دوران آپ صلی اللہ علیہ و آلہ و سلم نے تکبیر پڑھی اور دو سجدے فرمائے بیٹھے بیٹھے سلام سے قبل پھر سلام پھیرا۔


٭٭ قتیبہ، لیث، یحیی بن سعید، عبدالرحمن بن ہرمز، عبداللہ ابن بحینۃ سے روایت ہے کہ رسول کریم صلی اللہ علیہ و آلہ و سلم نماز میں کھڑے ہو گئے اور ایک قعدہ آپ صلی اللہ علیہ و آلہ و سلم کے اور تھا (مطلب یہ ہے کہ آپ صلی اللہ علیہ و آلہ و سلم نے درمیان کا قعدہ نہیں فرمایا) تو آپ صلی اللہ علیہ و آلہ و سلم نے سجدہ فرمایا بیٹھے بیٹھے سلام کے پھیرنے سے قبل۔

جس شخص نے دو رکعت ادا کر کے بھول کر سلام پھیر دیا اور گفتگو بھی کر لی تو اب وہ شخص کیا کرے ؟

حمیدۃ بن مسعٍدۃ، یزید، ابن زریع، ابن عون، محمد بن سیرین، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے نماز ظہر اور نماز عصر ادا فرمائی۔ (حضرت ابو ہریرہ نے فرمایا کہ میں بھول گیا) تو دو رکعات ادا کر کے سلام پھیرا پھر آپ صلی اللہ علیہ و آلہ و سلم ایک لکڑی کی جانب تشریف لے گئے جو کہ مسجد میں لگی ہوئی تھی اور آپ صلی اللہ علیہ و آلہ و سلم نے اپنا دست مبارک اس پر رکھا آپ صلی اللہ علیہ و آلہ و سلم اس وقت غصہ میں تھے اور جلدی جانے والے لوگ مسجد کے دروازے سے باہر نکل گئے۔ لوگوں نے بیان کیا کہ ہو سکتا ہے کہ نماز کی رکعت میں کمی واقع ہو گئی ہے یعنی چار رکعت کے بدلے دو رکعت ہی باقی رہ گئی۔ اس وقت لوگوں میں حضرت ابو بکر اور حضرت عمر موجود تھے وہ بھی ڈر گئے اور آپ صلی اللہ علیہ و آلہ و سلم سے کچھ نہیں کہہ سکے اس وجہ سے کہ آپ صلی اللہ علیہ و آلہ و سلم غصہ کے عالم میں دکھ رہے تھے اور ایک آدمی ایسا تھا کہ جس کے دونوں ہاتھ لمبے لمبے تھے۔ اس کو ذوالیدین (یعنی لمبے ہاتھ والا) کہا کرتے تھے اس نے کہا کہ یا رسول اللہ صلی اللہ علیہ و آلہ و سلم کیا آپ صلی اللہ علیہ و آلہ و سلم بھول گئے ہیں یا نماز کم ہو گئی ہے ؟ پھر آپ صلی اللہ علیہ و آلہ و سلم نے فرمایا کیا اسی طریقہ سے ہوا ہے کہ جس طرح سے ذوالیدین کہتے ہیں ؟ لوگوں نے عرض کیا جی ہاں ! اسی طرح سے ہوا ہے یا رسول اللہ صلی اللہ علیہ و آلہ و سلم۔ آپ صلی اللہ علیہ و آلہ و سلم پھر تشریف لائے (مصلی کی جانب) اور جس قدر نماز باقی رہ گئی تھی اس کو ادا فرمایا پھر سلام پھیرا پھر تکبیر فرمائی اور سجدہ فرمایا معمولی سجدہ کے برابر یا اس سے کچھ زیادہ طویل سجدہ فرمایا پھر تکبیر فرمائی اس کے بعد سجدہ فرمایا معمولی سجدہ کے برابر یا اس سے کچھ کم پھر سر اٹھایا اور تکبیر کہی۔


٭٭ محمد بن سلمہ، ابن قاسم، مالک، ایوب، محمد بن سیرین، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے دو رکعت ادا فرما کر فراغت فرمائی (بوجہ بھول کے ) تو ذوالیدین نے عرض کیا یا رسول اللہ صلی اللہ علیہ و آلہ و سلم! کیا نماز میں تخفیف ہو گئی ہے یا آپ صلی اللہ علیہ و آلہ و سلم بھول گئے ہیں ؟ آپ صلی اللہ علیہ و آلہ و سلم نے لوگوں سے فرمایا کیا ذوالیدین درست کہہ رہے ہیں ؟ لوگوں نے عرض کیا جی ہاں ! یا رسول اللہ صلی اللہ علیہ و سلم! پھر آپ صلی اللہ علیہ و آلہ و سلم کھڑے ہو گئے اور دو رکعات ادا فرمائیں پھر سلام پھیرا پھر تکبیر فرمائی اور ایک سجدہ فرمایا معمولی سجدہ کے برابر یا اس سے کچھ زیادہ طویل سجدہ فرمایا۔ پھر سر اٹھایا پھر سجدہ فرمایا معمولی سجدہ کے برابر یا اس سے کچھ زیادہ طویل سجدہ کیا پھر سر اٹھایا۔


٭٭ قتیبہ، مالک، داؤد بن حصین، ابو سفیان، ابن ابو احمد، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے نماز عصر پڑھائی تو دو رکعت ادا فرما کر سلام پھیر دیا۔ اس پر ذوالیدین کھڑے ہو گئے اور عرض کیا کہ یا رسول اللہ صلی اللہ علیہ و آلہ و سلم! کیا نماز میں تخفیف ہو گئی ہے یا آپ صلی اللہ علیہ و آلہ و سلم کو نماز میں بھول ہو گئی ہے ؟ حضرت رسول کریم صلی اللہ علیہ و آلہ و سلم نے ارشاد فرمایا ایسی کوئی بات نہیں ہے۔ حضرت ذوالیدین نے فرمایا کوئی بات ضرور پیش آئی ہے یا رسول اللہ صلی اللہ علیہ و آلہ و سلم۔ آپ صلی اللہ علیہ و آلہ و سلم پر لوگوں کی جانب متوجہ ہو گئے اور دریافت کیا کہ ذوالیدین سچ کہہ رہے ہیں ؟ لوگوں نے عرض کیا جی ہاں۔ پھر حضرت رسول کریم صلی اللہ علیہ و آلہ و سلم نے بقیہ نماز مکمل فرمائی اور پھر آپ صلی اللہ علیہ و آلہ و سلم نے دو سجدے فرمائے سلام کے بعد۔


٭٭ سلیمان بن عبید اللہ، بہزبن اسد، شعبہ، سعد بن ابراہیم، ابو سلمہ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے نماز ظہر کی دو رکعت ادا فرمائی۔ پھر سلام پھیرا لوگوں نے عرض کیا کہ کیا نماز میں کوئی کسی قسم کی کمی واقع ہو گئی ہے ؟ آپ صلی اللہ علیہ و آلہ و سلم کھڑے ہو گئے اور دو رکعت ادا فرمائی۔ پھر سلام پھیرا پھر دو سجدے فرمائے۔


٭٭ عیسی بن حماد، لیث، یزید بن ابو حبیب، عمران بن ابو انس، ابو سلمہ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ایک روز نماز کی امامت فرمائی اور دو رکعت ادا فرما کر سلام پھیرا پھر آپ صلی اللہ علیہ و آلہ و سلم چل پڑے تو ذوالیدین حاضر ہوئے اور عرض کیا کہ یا رسول اللہ صلی اللہ علیہ و آلہ و سلم! نماز میں کیا کسی قسم کی کوئی کمی واقع ہو گئی ہے یا آپ صلی اللہ علیہ و آلہ و سلم بھول گئے ہیں ؟ آپ صلی اللہ علیہ و آلہ و سلم نے فرمایا نہ تو نماز میں کسی قسم کی کوئی کمی واقع ہوئی ہے اور نہ ہی مجھ کو بھول ہوئی ہے تو ذوالیدین نے فرمایا ضرور ایک بات پیش آئی ہے اس ذات کی قسم کہ جس نے آپ صلی اللہ علیہ و آلہ و سلم کو سچا رسول صلی اللہ علیہ و آلہ و سلم بنا کر بھیجا ہے۔ رسول کریم صلی اللہ علیہ و آلہ و سلم نے لوگوں سے دریافت فرمایا کہ ذوالیدین سچ کہہ رہے ہیں۔


٭٭ ہارون بن موسیٰ الفروی، ابو ضمرۃ، یونس، ابن شہاب، ابو سلمہ، ابو ہریرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم کو نماز میں بھول ہو گئی آپ صلی اللہ علیہ و آلہ و سلم نے دو رکعت ادا فرما کر سلام پھیرا تو ذوالیدین نے کہا کہ یا رسول اللہ صلی اللہ علیہ و آلہ و سلم! نماز میں کیا کسی قسم کی کوئی کمی واقع ہو گئی ہے یا آپ صلی اللہ علیہ و آلہ و سلم کو کچھ بھول ہو گئی؟ حضرت رسول کریم صلی اللہ علیہ و آلہ و سلم نے ارشاد فرمایا کیا ذوالیدین سچ کہہ رہے ہیں ؟ لوگوں نے عرض کیا جی ہاں ! پھر رسول کریم صلی اللہ علیہ و آلہ و سلم کھڑے ہو گئے اور آپ صلی اللہ علیہ و آلہ و سلم نے نماز مکمل فرمائی۔


٭٭ محمد بن رافع، عبدالرزاق، معمر، زہری، ابو سلمۃ، عبدالرحمن ابو بکر بن سلیمان بن ابی حثمۃ، حضرت ابو ہریرہ سے روایت ہے کہ رسول کریم صلی اللہ علیہ و آلہ و سلم نے نماز ظہر یا نماز عصر ادا فرمائی تو آپ صلی اللہ علیہ و آلہ و سلم نے دو رکعت ادا فرما کر سلام پھیرا اور فراغت ہوئی اور ذوشمالین جو کہ عمرو کے صاحب زادے تھے انہوں نے فرمایا کیا نماز میں تخفیف واقع ہو گئی ہے یا آپ صلی اللہ علیہ و آلہ و سلم کو بھول ہو گئی ہے۔ آپ صلی اللہ علیہ و آلہ و سلم نے لوگوں سے ارشاد فرمایا ذوالیدین کیا کہہ رہے ہیں ؟ حاضرین نے عرض کیا وہ سچ فرما رہے ہیں یا رسول اللہ! آپ صلی اللہ علیہ و آلہ و سلم نے اور دو رکعات جو کم تھیں وہ ادا فرمائیں۔


٭٭ ابوداؤد، یعقوب، صالح، ابن شہاب، ابو بکر بن سلیمان بن ابی حثمۃ سے روایت ہے ان کو معلوم ہوا کہ حضرت رسول کریم صلی اللہ علیہ و آلہ و سلم نے بھول سے دو رکعت ادا فرمائیں پھر ذوشمالین نے بیان فرمایا۔ یہ حدیث مذکورہ بالا حدیث جیسی ہے۔


حضرت ابو ہریرہ سے روایات کا اختلاف کہ آپ صلی اللہ علیہ و آلہ و سلم نے سہو کے سجدے فرمائے یا نہیں ؟

محمد بن عبداللہ بن عبدالحکم، شعیب، لیث، عقیل، ابن شہاب، سعید و ابو سلمہ و ابو بکر بن عبدالرحمن و ابن ابو حثمۃ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے اس روز (یعنی ذوالیدین نے جس وقت یہ کہا کہ کیا نماز میں کوئی کمی واقع ہو گئی ہے یا آپ صلی اللہ علیہ و آلہ و سلم بھول گئے ہیں ) سجدہ سہو نہیں فرمائے۔ نہ تو سلام سے قبل اور نہ ہی سلام کے بعد۔


٭٭ عمرو بن سواد بن اسود بن عمرو، عبداللہ بن وہب، لیث بن سعد، یزید بن ابو حبیب، جعفر بن ربیعۃ، عراک بن مالک، ابو ہریرہ، نے حضرت رسول کریم صلی اللہ علیہ و آلہ و سلم سے اسی طرح سے روایت نقل فرمائی۔


٭٭ عمرو بن سواد بن اسود، ابن وہب، عمرو بن حارث، قتادہ، محمد بن سیرین، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم کے سامنے ذوالیدین نے سلام کے بعد دو سجدے کئے۔


٭٭ عمرو بن عثمان بن سعید بن کثیر بن دینار، بقیۃ، شعبہ، ابن عون و خالدالحذاء، ابن سیرین، ابو ہریرہ رضی اللہ عنہ حدیث گزشتے حدیث کے مطابق ہے اور اس کا ترجمہ سابقہ حدیث جیسا ہے۔


٭٭ محمد بن یحیی بن عبد اللہ، محمد بن عبداللہ انصاری، اشعث، محمد بن سیرین، خالد، ابو قلابۃ، ابو مہلب، عمران بن حصین سے روایت ہے کہ حضرت رسول کریم صلی اللہ علیہ و آلہ و سلم نے ان کو نماز پڑھائی تو آپ صلی اللہ علیہ و آلہ و سلم بھول گئے اس وجہ سے آپ صلی اللہ علیہ و آلہ و سلم نے سجدہ سہو کے دو سجدے کئے پھر آپ صلی اللہ علیہ و آلہ و سلم نے سلام پھیرا۔


٭٭ ابواشعث، یزید بن زریع، خالد، ابو قلابۃ، ابو مہلب، عمران بن حصین سے روایت ہے کہ حضرت رسول کریم صلی اللہ علیہ و آلہ و سلم نے نماز عصر تین رکعات ادا فرما کر سلام پھیر دیا (بھول کی وجہ سے ) پھر آپ صلی اللہ علیہ و آلہ و سلم اپنے مکان میں تشریف لے گئے ایک آدمی کہ جس کو کہ خرباق کہتے تھے انہوں نے عرض کیا یا رسول اللہ! کیا نماز میں کوئی تخفیف فرما دی گئی ہے ؟ آپ صلی اللہ علیہ و آلہ و سلم غصہ سے باہر تشریف لائے اپنی چادر مبارک کو گھسیٹتے ہوئے اور دریافت فرمایا یہ صاحب سچ کہہ رہے ہیں ؟ صحابہ کرام نے عرض کیا جی ہاں ! یہ سچے ہیں۔ چنانچہ آپ صلی اللہ علیہ و آلہ و سلم کھڑے ہوئے اور جو رکعت باقی رہ گئی تھی وہ ادا فرمائی پھر سلام پھیرا پھر دو سجدے فرمائے پھر سلام پھیرا۔

جس وقت نماز کے دوران کسی قسم کا شک ہو جائے ؟ (تو کتنی رکعت پڑھے ؟)

یحیی بن حبیب بن عربی، خالد، ابن عجلان، زید بن اسلم، عطاء بن یسار، ابو سعید خدری رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تمہارے میں سے کسی شخص کو نماز میں کسی قسم کا شک ہو جائے تو اس کو چاہیے کہ وہ شک دور کرے اور جس پہلو پر یقین ہو وہ اختیار کرے اور جس وقت یقین حاصل ہو جائے نماز کے مکمل ہونے کا تو بیٹھے بیٹھے دو سجدے کر لے۔


٭٭ محمد بن رافع، حجین بن مثنی، عبدالعزیز، ابن ابو سلمہ، زید بن اسلم، عطاء بن یسار، ابو سعید خدری سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تمہارے میں سے کسی شخص کو یہ یاد نہ رہے کہ اس شخص نے نماز کی تین رکعات پڑھی ہیں یا چار رکعات پڑھی ہیں تو اس کو چاہیے کہ مزید ایک رکعت پڑھے اور پھر بیٹھے بیٹھے دو سجدے کرے اب اگر اس شخص نے پانچ رکعات پڑھ لی ہیں تو ان دو سجدوں کی وجہ سے وہ رکعت دوگانہ رکعت بن گئی اور اگر اس نے چار رکعت پڑھ لی تو یہ دو سجدے شیطان کیلئے رسوائی ہوئی کہ اس کے بہکانے سے کسی قسم کا کوئی بگاڑ نہیں ہوا بلکہ خداوند قدوس کی عبادت ہوئی۔

شک ہو جانے کی صورت میں سوچ میں پڑ جانے سے متعلق

محمد بن رافع، یحیی بن آدم، مفضل و ابن مہلہل، منصور، ابراہیم، علقمہ، عبداللہ بن مسعود سے روایت ہے کہ انہوں نے حضرت رسول کریم صلی اللہ علیہ و آلہ و سلم کا فرمان مبارک بیان فرمایا جس وقت کوئی شخص نماز کے دوران شک کرے (یعنی بھول سے نماز کی رکعت کی تعداد میں شک ہو جائے ) تو وہ خود غور فکر کرے کہ اس نے نماز درست طریقہ سے ادا کی ہے (یا غلطی کی ہے ) پھر (حتی الامکان) درست پہلو اختیار کرے اور دو سجدے (سہو کے ) کر لے۔


٭٭ محمد بن عبداللہ بن مبارک مخرمی، وکیع، مسعر، منصور، ابراہیم، علقمہ، عبداللہ بن مسعود سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ جس وقت تمہارے میں سے کوئی شخص نماز کی رکعت میں شک کرے تو وہ شخص عذر کرے اور نماز سے فارغ ہونے کے بعد دو سجدے کرے۔


٭٭ سوید بن نصر، عبد اللہ، مسعر، منصور، ابراہیم، علقمہ، عبداللہ بن مسعود سے روایت ہے کہ حضرت رسول کریم صلی اللہ علیہ و آلہ و سلم نے نماز پڑھائی تو آپ صلی اللہ علیہ و آلہ و سلم نے نماز میں اضافہ فرمایا یا کچھ کمی فرما دی۔ حضرات صحابہ کرام نے عرض کیا کہ یا رسول اللہ صلی اللہ علیہ و آلہ و سلم کیا کوئی نیا حکم نازل ہوا ہے ؟ آپ صلی اللہ علیہ و آلہ و سلم نے ارشاد فرمایا اگر کوئی نیا حکم نازل ہوتا تو میں تم لوگوں کو خبر دیتا۔ کیونکہ میرا یہی فریضہ ہے لیکن بہر حال میں بھی ایک انسان ہوں اور جس طریقہ سے تمہارے ساتھ بھول چوک لگی ہوئی ہے اسی طریقہ سے میرے ساتھ بھی بھول چوک لگی ہوئی ہے اور تم لوگوں میں سے نماز میں کوئی شخص کسی قسم کے شک میں مبتلا ہو جائے تو خواہ کوئی درست بات ہو تو اس کو غور و فکر کر کے نکالے اور اسی اعتبار سے نماز کو مکمل کر لے اس کے بعد سلام پھیرے اور دو سجدے کر لے۔


٭٭ حسن بن اسماعیل بن سلیمان مجالدی، فضیل یعنی ابن عیاض، منصور، ابراہیم، علقمہ، عبداللہ بن مسعود سے روایت ہے کہ حضرت رسول کریم صلی اللہ علیہ و آلہ و سلم نے نماز پڑھی تو اس میں اضافہ یا کمی فرما دی اور جس وقت سلام پھیرا تو لوگوں نے عرض کیا کہ یا رسول اللہ صلی اللہ علیہ و آلہ و سلم کیا نماز میں کوئی نیا حکم نازل ہوا ہے ؟ آپ صلی اللہ علیہ و آلہ و سلم نے ارشاد فرمایا تم نے کیا بیان کیا؟ ہم نے کہا وہی بیان کیا جو آپ صلی اللہ علیہ و آلہ و سلم نے کیا۔ آپ صلی اللہ علیہ و آلہ و سلم نے اپنا منہ مبارک موڑ لیا اور قبلہ کی جانب چہرہ مبارک فرمایا پھر دو سجدے فرمائے جو سہو کے سجدے تھے۔ پھر ہماری جانب چہرہ کیا اور ارشاد فرمایا کہ اگر نماز میں کسی قسم کا کوئی نیا حکم نازل ہوتا تو میں تم لوگوں کو بتلاتا لیکن میں انسان ہوں اور جس طریقہ سے تم لوگوں کے ساتھ بھول چوک لگی ہوئی ہے میں بھی بھولتا ہوں اور تمہارے میں سے جو شخص شک میں مبتلا ہو جائے تو اس کو چاہیے کہ وہ اچھی طرح سے غور و فکر کرے کہ درست کیا ہے ؟ پھر سلام پھیرے اور سہو کے دو سجدے کرے۔


٭٭ اسماعیل بن مسعود، خالد بن حارث، شعبہ، منصور، ابراہیم، علقمہ، عبداللہ بن مسعود سے روایت ہے کہ حضرت رسول کریم صلی اللہ علیہ و آلہ و سلم نے نماز ظہر پڑھی پھر لوگوں کی جانب چہرہ مبارک فرمایا۔ انہوں نے کہا کہ یا رسول اللہ صلی اللہ علیہ و آلہ و سلم نماز میں کوئی نیا حکم نازل ہوا ہے ؟ آپ صلی اللہ علیہ و آلہ و سلم نے فرمایا کیا انہوں نے بیان فرمایا کہ جو آپ صلی اللہ علیہ و آلہ و سلم نے بیان فرمایا تھا۔ آپ صلی اللہ علیہ و آلہ و سلم نے اپنا مبارک پاؤں موڑ لیا اور بیت اللہ شریف کی جانب رخ فرمایا۔ پھر دو سجدے کئے اور سلام پھیرا اس کے بعد متوجہ ہوئے لوگوں کی جانب اور فرمایا کہ میں بھی انسان ہوں اور میں بھی اسی طریقہ سے بھولتا ہوں کہ جس طریقہ سے تم لوگ بھولتے ہو۔ جس وقت میں بھول جاؤں تو تم لوگ مجھ کو یاد دلا دو اور ارشاد فرمایا کہ اگر نماز میں کوئی کسی قسم کا نیا حکم ہوتا تو میں تم کو خبر دیتا اور ارشاد فرمایا کہ جس وقت تم لوگوں میں سے کسی شخص کو نماز میں وہم یا شک ہو جائے تو جو بات درست ہو اس کو خوب اچھی طرح سے غور وفکر کر لے پھر اسی حساب سے نماز مکمل کرے اور دو سجدے کرے۔


٭٭ سوید بن نصر، عبد اللہ، شعبہ، حکم، ابو وائل سے روایت ہے کہ حضرت عبداللہ بن مسعود نے فرمایا کہ جو شخص نماز میں شک کرے تو اس کو چاہیے کہ جو بات صحیح ہو اس کو غور کرے پھر دو سجدے کرے نماز سے فراغت کے بعد بیٹھے بیٹھے۔


٭٭ سوید بن نصر، عبد اللہ، مسعر، حکم، ابو وائل، عبداللہ بن مسعود سے روایت ہے کہ انہوں نے فرمایا کہ جو شخص شک یا وہم کرے نماز کے دوران تو اس کو چاہیے کہ غور کرے درست بات کو پھر دو سجدے کرے۔


٭٭ سوید بن نصر، عبد اللہ، ابن عون، ابراہیم نخعی سے روایت ہے کہ حضرات صحابہ کرام فرماتے تھے کہ جس وقت کسی شخص کو نماز کے دوران وہم یا شک ہو جائے تو اس کو چاہیے وہ درست بات سوچ لے پھر دو سجدے کرے۔


٭٭ سوید بن نصر، عبد اللہ، ابن جریج، عبداللہ بن مسافع، عقبہ بن محمد بن حارث، عبداللہ بن جعفر سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ جس وقت تم لوگوں میں سے کسی شخص کو نماز کے دوران وہم یا شک ہو جائے تو اس کو چاہیے کہ وہ سلام کرنے کے بعد دو سجدے کر لے۔


٭٭ محمد بن ہاشم، ولید، ابن جریج، عبداللہ بن مسافع، عقبہ بن محمد بن الحارث، عبداللہ بن جعفر اس حدیث کا ترجمہ مندرجہ بالا حدیث کی طرح ہے۔


٭٭ محمد بن اسماعیل بن ابراہیم، حجاج، ابن جریج، عبداللہ بن مسافع، مصعب بن شیبہ، عقبہ بن محمد بن الحارث، عبداللہ بن جعفر اس حدیث کا ترجمہ بھی مندرجہ بالا حدیث جیسا ہے۔


٭٭ ہارون بن عبد اللہ، حجاج و روح، ابن عباٍدۃ، ابن جریج، عبداللہ بن مسافع، مصعب بن شیبہ ، عقبہ بن محمد بن حارث، عبداللہ بن جعفر سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ جو شخص نماز کے دوران شک کرے تو اس کو چاہیے کہ دو سجدے کرے۔ حجاج نے سلام کے بعد کہا اور روح نے کہا بیٹھے ہی بیٹھے (واضح رہے کہ روح اور حجاج یہ دونوں کے دونوں اس حدیث شریف کے روایت کرنے والے ہیں۔)


٭٭ قتیبہ، مالک، ابن شہاب، ابو سلمہ، ابو ہریرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا بلاشبہ جس وقت تمہارے میں سے کوئی شخص نماز پڑھنے کیلئے کھڑا ہوتا ہے (نماز شروع کرتا ہے ) تو اس کو شیطان بہکانے کے واسطے آتا ہے پھر اس کو یاد نہیں رہتا کہ میں نے نماز کی کس قدر رکعت پڑھی ہیں پس جس وقت تمہارے میں سے کسی شخص کو اس طرح کا اتفاق ہو تو اس کو چاہیے کہ وہ دو سجدے کرے بیٹھے بیٹھے۔


٭٭ بشر بن ہلال، عبدالوارث، ہشام دستوانی، یحیی بن ابو کثیر، ابو سلمہ، ابو ہریرہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت نماز کی اذان ہوتی ہے تو شیطان ریح خارج کرتا ہوا بھاگ کھڑا ہوتا ہے پھر جس وقت تکبیر پوری ہو جاتی ہے تو وہ واپس آ جاتا ہے اور وہ انسان کے قلب میں داخل ہو کر اس کے قلب اور ذہن میں وسوسے پیدا کرتا ہے حتی کہ اس کو یاد ہی نہیں رہتا کہ میں نے نماز کی کس قدر رکعت پڑھی ہیں پس جس وقت تمہارے میں سے کسی شخص کو اس طرح کا اتفاق ہو جائے تو اس کو چاہیے کہ دو سجدے کر لے۔

جو کوئی شخص نماز کی پانچ رکعات پڑھے تو اس کو کیا کرنا چاہئے ؟

محمد بن مثنی و محمد بن بشار، ابن مثنی، یحیی، شعبہ، حکم، ابراہیم، علقمہ، عبداللہ بن مسعود رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے نماز ظہر کی پانچ رکعات پڑھیں۔ حضرات صحابہ کرام نے عرض کیا یا رسول اللہ صلی اللہ علیہ و آلہ و سلم! نماز میں اضافہ ہو گیا ہے ؟ آپ صلی اللہ علیہ و آلہ و سلم نے دریافت فرمایا کہ کس طرح کا اضافہ ہو گیا ہے ؟ صحابہ کرام نے عرض کیا کہ آپ صلی اللہ علیہ و آلہ و سلم نے پانچ رکعات پڑھ لی ہیں۔ آپ صلی اللہ علیہ و آلہ و سلم نے اپنا ایک پاؤں موڑ لیا اور دو سجدے کئے۔


٭٭ عبٍدۃ بن عبدالرحیم، ابن شمیل، شعبہ، حکم و مغیرۃ، ابراہیم، علقمہ، عبداللہ بن مسعود سے روایت ہے کہ حضرت رسول کریم صلی اللہ علیہ و آلہ و سلم نے نماز ظہر پڑھائی تو پانچ رکعات پڑھ لی صحابہ کرام نے عرض کیا کہ آپ صلی اللہ علیہ و آلہ و سلم نے پانچ رکعات پڑھ لی ہیں۔ آپ صلی اللہ علیہ و آلہ و سلم نے دو سجدے فرمائے سلام کے بعد بیٹھے ہی بیٹھے۔


٭٭ محمد بن رافع، یحیی بن آدم، مفضل بن مہلہل، حسن بن عبید اللہ، ابراہیم بن سوید سے روایت ہے کہ حضرت علقمہ نے (بھول سے ) پانچ رکعات پڑھ لی صحابہ کرام نے عرض کیا کہ تم نے بھول سے پانچ رکعات پڑھ لی ہیں تو انہوں نے انکار فرمایا۔ پھر میں نے سر سے اشارہ کیا کہ پانچ رکعات پڑھ لی ہیں میں نے کہا کہ جی ہاں حضرت علقمہ نے دو سجدے فرمائے اس کے بعد حدیث بیان فرمائی حضرت عبداللہ بن مسعود سے کہ ایک مرتبہ رسول کریم صلی اللہ علیہ و آلہ و سلم نے نماز کی پانچ رکعات پڑھ لی۔ انہوں نے فرمایا کہ اور تم نے بھی پانچ ہی رکعات پڑھ لی ہیں اے ایک آنکھ والے شخص! میں نے عرض کیا جی ہاں حضرت علقمہ نے دو سجدے فرمائے پھر حدیث بیان فرمائی حضرت عبداللہ بن مسعود سے کہ آج حضرت رسول کریم صلی اللہ علیہ و آلہ و سلم نے نماز کی پانچ رکعات پڑھ لی ہیں۔ اس پر لوگوں نے آپس میں آہستہ آہستہ ایک دوسرے سے باتیں کرنا شروع کر دیں۔ آخرکار آپ صلی اللہ علیہ و آلہ و سلم نے عرض کیا کہ نماز میں اضافہ ہو گیا ہے آپ صلی اللہ علیہ و آلہ و سلم نے فرمایا کہ نہیں۔ اس پر لوگوں نے نقل کیا کہ آپ صلی اللہ علیہ و آلہ و سلم نے پانچ رکعات پڑھ لی ہیں۔ آپ صلی اللہ علیہ و آلہ و سلم نے اپنا مبارک پاؤں موڑ لیا اور دو سجدے فرمائے پھر ارشاد فرمایا کہ میں انسان ہوں جس طریقہ سے تم لوگ بھول جاتے ہو میں بھی بھول جاتا ہوں۔


٭٭ سوید بن نصر، عبد اللہ، مالک بن مغول، شعبی سے روایت ہے کہ حضرت علقمہ بن قیس کو نماز کے دوران سہو ہو گیا۔ صحابہ کرام نے عرض کیا پس جس وقت وہ گفتگو سے فارغ ہوئے تو انہوں نے کہا کہ واقعہ اسی طرح سے پیش آیا ہے ایک آنکھ والے شخص! اس نے کہا کہ جی ہاں۔ انہوں نے اپنا کمر بند کھول لیا پھر دو سجدے فرمائے اور عرض کیا کہ رسول کریم صلی اللہ علیہ و آلہ و سلم نے اس طریقہ سے عمل فرمایا تھا حضرت شعبی نے بیان کیا کہ میں نے حکم سے سنا کہ حضرت علقمہ نے نماز کی پانچ رکعات پڑھ لی تھیں۔


٭٭ سوید بن نصر، عبد اللہ، سفیان، حسن بن عبید اللہ، ابراہیم سے روایت ہے کہ حضرت علقمہ نے ایک روز نماز کی پانچ رکعات پڑھ لی تو حضرت ابراہیم بن سوید نے فرمایا کہ اے ابو شبل! تم نے پانچ رکعات پڑھ لی ہیں انہوں نے کہا کہ ایک آنکھ والے صاحب! یہ بات درست ہے۔ پھر دو سجدے کئے سہو کے بعد۔ اس نے کہا کہ حضرت رسول کریم صلی اللہ علیہ و آلہ و سلم نے اس طریقہ سے کیا ہے۔


٭٭ سوید بن نصر، عبد اللہ، ابو بکر، عبدالرحمن بن اسود، عبداللہ بن مسعود سے روایت ہے کہ حضرت رسول کریم صلی اللہ علیہ و آلہ و سلم نے نماز ظہر یا نماز عصر کی پانچ رکعات پڑھ لیں۔ لوگوں نے آپ صلی اللہ علیہ و آلہ و سلم سے عرض کیا کہ نماز میں اضافہ ہو گیا ہے ؟ آپ صلی اللہ علیہ و آلہ و سلم نے فرمایا کہ کس طریقہ سے ؟ لوگوں نے عرض کیا کہ آپ صلی اللہ علیہ و آلہ و سلم نے نماز کی پانچ رکعات پڑھ لی ہیں۔ آپ صلی اللہ علیہ و آلہ و سلم نے فرمایا کہ میں بھی آخر ایک انسان ہوں اور میں بھی اس طریقہ سے بھول جاتا ہوں کہ جس طریقہ سے تم لوگ بھول جاتے ہو اور میں بھی اس طرح سے یاد کرتا ہوں کہ جس طریقہ سے تم لوگ یاد کرتے ہو۔ پھر آپ صلی اللہ علیہ و آلہ و سلم نے دو سجدے فرمائے اور آپ صلی اللہ علیہ و آلہ و سلم اٹھ کھڑے ہوئے۔


٭٭ ربیع بن سلیمان، شعیب بن لیث، لیث، محمد بن عجلان، محمد بن یوسف، عثمان، ابو یوسف سے روایت ہے کہ حضرت معاویہ بن سفیان نے نماز پڑھائی تو وہ درمیان میں نہ بیٹھے اور وہ کھڑے ہو گئے لوگوں نے کہا وہ کھڑے رہے پھر جس وقت وہ نماز سے فارغ ہو گئے تو انہوں نے بیٹھے بیٹھے دو سجدے فرمائے اور اس کے بعد منبر پر گئے اور انہوں نے بیان فرمایا کہ میں نے حضرت رسول کریم صلی اللہ علیہ و آلہ و سلم سے سنا ہے کہ آپ صلی اللہ علیہ و آلہ و سلم فرماتے تھے کہ جو شخص نماز میں کچھ بھول جائے تو اس طریقہ سے وہ سجدے کرے۔

سجدہ سہو کے دوران تکبیر کہنا

احمد بن عمرو بن سرح، ابن وہب، عمرو و یونس والیث، ابن شہاب، عبدالرحمن اعرج، عبداللہ ابن بحینۃ سے روایت ہے کہ حضرت رسول کریم صلی اللہ علیہ و آلہ و سلم نے نماز ظہر کی دو رکعت پڑھ کر کھڑے ہو گئے اور درمیان کا قعدہ نہیں فرمایا۔ جس وقت آپ صلی اللہ علیہ و آلہ و سلم نماز سے فارغ ہو گئے تو آپ صلی اللہ علیہ و آلہ و سلم نے دو سجدے فرمائے اور ہر سجدہ میں تکبیر فرمائی بیٹھے ہی بیٹھے سلام سے قبل اور لوگوں نے بھی آپ صلی اللہ علیہ و آلہ و سلم کے ہمراہ دونوں سجدے کیے یہ اس قعدہ کے بدلے تھے کہ جس کو کہ آپ صلی اللہ علیہ و آلہ و سلم بھول گئے تھے۔

آخر جلسہ میں کس طریقہ سے بیٹھنا چاہئے ؟

یعقوب بن ابراہیم دورقی و محمد بن بشار، یحیی بن سعید، عبدالحمید بن جعفر، محمد بن عمرو بن عطاء، ابو حمید ساعدی سے روایت ہے کہ حضرت رسول کریم صلی اللہ علیہ و آلہ و سلم آخر کی دو رکعت کے بعد کہ جن پر نماز مکمل ہو جاتی ہے اس طریقہ سے بیٹھے بایاں پاؤں دائیں جانب نکال دیتے اور اپنے ایک سرین پر زور دے کر بیٹھ جاتے پھر سلام پھیرتے۔


٭٭ قتیبہ، سفیان، عاصم بن کلیب، وائل بن حجر سے روایت ہے کہ میں نے حضرت رسول کریم صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم دونوں مبارک ہاتھوں کو اٹھاتے تھے جس وقت نماز شروع فرماتے اور جس وقت رکوع فرماتے اور جس وقت رکوع سے سر اٹھاتے تو بایاں پاؤں بچھا دیتے اور دایاں پاؤں کھڑا رکھتے بایاں ہاتھ ران پر رکھ دیتے اور دایاں ہاتھ داہنی طرف والی ران پر رکھ دیتے اور درمیان کی انگلی اور انگوٹھے کا حلقہ باندھ لیتے اور اشارہ فرماتے۔

دونوں بازو کس جگہ رکھے ؟

محمد بن علی بن میمون رقی، محمد، ابن یوسف فریابی، سفیان، عاصم بن کلیب، وائل بن حجر سے روایت ہے کہ انہوں نے دیکھا کہ حضرت رسول کریم صلی اللہ علیہ و آلہ و سلم کو کہ آپ صلی اللہ علیہ و آلہ و سلم نماز میں جب بیٹھتے تو آپ صلی اللہ علیہ و آلہ و سلم نے بایاں پاؤں بچھایا اور آپ صلی اللہ علیہ و آلہ و سلم نے دونوں ہاتھ رانوں پر رکھے اور کلمہ کی انگلی سے اشارہ فرمایا اور آپ صلی اللہ علیہ و آلہ و سلم اس سے دعا مانگتے تھے۔

دونوں کہنیاں بیٹھنے کے وقت کس جگہ رکھنی چاہئیں ؟

اسماعیل بن مسعود، بشر بن مفضل، عاصم بن کلیب، وائل بن حجر سے روایت ہے کہ میں نے عرض کیا کہ میں رسول کریم صلی اللہ علیہ و آلہ و سلم کی نماز دیکھوں گا کہ آپ صلی اللہ علیہ و آلہ و سلم کس طریقہ سے نماز پڑھتے تھے تو میں نے دیکھا کہ آپ صلی اللہ علیہ و آلہ و سلم کھڑے ہوئے اور خانہ کعبہ کی جانب رخ فرمایا پھر دونوں ہاتھ اٹھائے دونوں کانوں کے برابر۔ پھر دائیں ہاتھ سے بائیں ہاتھ پکڑا اور جس وقت آپ صلی اللہ علیہ و آلہ و سلم نے رکوع کرنے کا ارادہ فرمایا تو دونوں ہاتھوں کو اس طریقہ سے اٹھایا یعنی کانوں کے برابر اور پھر دونوں ہاتھوں کو دونوں طرف کے گھٹنوں پر رکھا۔ جس وقت رکوع سے آپ صلی اللہ علیہ و آلہ و سلم نے سر مبارک اٹھایا تو دونوں ہاتھ کو اس طریقہ سے اٹھایا پھر جس وقت سجدہ کیا تو سر کو اس جگہ پر رکھا یعنی جس جگہ تک ہاتھ اٹھایا تھا وہیں تک ہاتھ سجدے میں سر کے نزدیک رہے۔ پھر بیٹھے تو بایاں پاؤں بچھایا اور بایاں ہاتھ بائیں ران پر رکھا اور دائیں جانب کی کہنی ران سے اٹھا رکھی یعنی کہنی کو پہلو سے نہیں ملایا (علیحدہ رکھا) اور دو انگلی کو بند کر لیا۔ یعنی کہ چھنگلی انگلی کو اور اس کے پاس والی انگلی کو اور حلقہ باندھا اس طرح سے یہ بشر جو کہ اس حدیث کی راوی ہیں کہ انہوں نے شہادت کی انگلی سے اشارہ فرمایا دائیں ہاتھ کے انگوٹھے اور درمیان کی انگلی کا حلقہ بنایا۔

دونوں ہتھیلیاں بیٹھنے کے وقت کس جگہ رکھنی چاہئے ؟

محمد بن منصور، سفیان، یحیی بن سعید، مسلم بن ابو مریم شیخ، علی بن عبدالرحمن سے روایت ہے کہ میں نے حضرت عبداللہ بن عمر کی اقتداء میں نماز ادا کی تو میں کنکریاں الٹ پلٹ کرنے لگا عبداللہ بن عمر نے (نماز کے بعد) مجھ سے کہا کہ تم نماز کے دوران کنکریوں کو نہ الٹ پلٹ کرو۔ اس لئے کہ یہ شیطانی کام ہے (مطلب یہ ہے کہ یہ عمل شیطان کی جانب سے ایک وسوسہ ہے ) بلکہ تم اس طریقہ سے عمل کرو کہ جس طریقہ سے کہ میں نے حضرت رسول کریم صلی اللہ علیہ و آلہ و سلم کو عمل کرتے ہوئے دیکھا ہے۔ اس پر میں نے عرض کیا کہ تم نے رسول کریم صلی اللہ علیہ و آلہ و سلم کو کس طریقہ سے عمل کرتے ہوئے دیکھا ہے ؟ انہوں نے فرمایا کہ میں نے اس طریقہ سے دائیں پاؤں کو کھڑا کیا اور بایاں پاؤں کو الٹا دیا اور دائیں ہاتھ کو دائیں ران پر رکھا اور بایاں ہاتھ بائیں ران پر رکھا اور کلمہ کی انگلی سے اشارہ فرمایا۔

شہادت کی انگلی کے علاوہ دائیں ہاتھ کی تمام انگلیوں کو بند کرنے سے متعلق

قتیبہ بن سعید، مالک، مسلم بن ابو مریم، علی بن عبدالرحمن سے روایت ہے کہ مجھ کو حضرت عبداللہ بن عمر نے دیکھا اور میں اس وقت نماز میں کنکریوں سے کھیل رہا تھا وہ جس وقت نماز سے فارغ ہو گئے تو انہوں نے مجھ کو منع فرمایا اور عرض کیا تم اس طریقہ سے کرو جس طریقہ سے کہ رسول کریم صلی اللہ علیہ و آلہ و سلم عمل فرماتے تھے میں نے کہا آپ صلی اللہ علیہ و آلہ و سلم کس طرح کرتے تھے انہوں نے کہا کہ آپ صلی اللہ علیہ و آلہ و سلم جب نماز میں بیٹھے تھے تو دائیں ہتھیلی کو ران پر رکھتے اور تمام انگلیوں کو بند کرتے تھے اور کلمہ کی انگلی جو انگوٹھے کے پاس ہے اشارہ کر کے اور بائیں بازو کو بائیں ران پر رکھتے۔

انگلیوں کو بند کرنا اور درمیان کی انگلی اور انگوٹھے کا حلقہ باندھنے سے متعلق

سوید بن نصر، عبداللہ بن مبارک، زائٍدۃ، عاصم بن کلیب، وائل بن حجر سے روایت ہے کہ میں نے عرض کیا کہ میں نے حضرت رسول کریم صلی اللہ علیہ و آلہ و سلم کی نماز کو دیکھا اور بیان کیا تو فرمایا کہ آپ صلی اللہ علیہ و آلہ و سلم بیٹھے اور بایاں پاؤں بچھایا اور بائیں ہتھیلی بائیں ران اور گھٹنے پر رکھی اور دائیں ہاتھ کی کہنی دائیں طرف کی ران کے برابر کی۔ پھر دو انگلی بند کر لی اور ایک حلقہ باندھ لیا پھر انگلی اٹھائی تو میں نے دیکھا کہ آپ صلی اللہ علیہ و آلہ و سلم اس کو ہلاتے تھے اور اس سے دعا کرتے تھے۔


بائیں ہاتھ کو گھٹنوں پر رکھنے سے متعلق

محمد بن رافع، عبدالرزاق، معمر، عبید اللہ، نافع، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم جس وقت نماز میں بیٹھ جاتے تھے تو دونوں ہاتھ اپنے گھٹنوں پر جماتے اور شہادت کی انگلی دائیں ہاتھ کی اٹھاتے اور اس سے دعا کرتے اور ہاتھ گھٹنے پر جماتے۔


٭٭ ایوب بن محمد و زان، حجاج، ابن جریج، زیاد، محمد بن عجلان، عامر بن عبداللہ بن زبیر سے روایت ہے کہ حضرت رسول کریم صلی اللہ علیہ و آلہ و سلم اپنی انگلی سے اشارہ فرماتے جس وقت دعا مانگتے لیکن آپ صلی اللہ علیہ و آلہ و سلم اس انگلی کو نہیں ہلاتے تھے۔ دوسری روایت میں حضرت عبداللہ بن زبیر سے روایت ہے کہ انہوں نے حضرت رسول کریم صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم اس طریقہ سے دعا مانگتے تھے اور آپ صلی اللہ علیہ و آلہ و سلم بایاں ہاتھ بائیں پاؤں پر رکھتے تھے۔

تشہد کے درمیان انگلی سے اشارہ کرنے سے متعلق

محمد بن عبداللہ بن عمار، معافی، عصام بن قدامۃ، مالک بن نمیرخزاعی سے روایت ہے کہ انہوں نے اپنے والد سے سنا وہ فرماتے تھے کہ میں نے حضرت رسول کریم صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم دایاں ہاتھ دائیں ران پر رکھتے نماز میں اور انگلی سے اشارہ کرتے۔

دو انگلی سے اشارہ کرنے کی ممانعت اور کونسی انگلی سے اشارہ کرے ؟

محمد بن بشار، صفوان بن عیسی، ابن عجلان، قعقاع، ابو صالح، ابو ہریرہ سے روایت ہے کہ ایک شخص دو انگلی سے اشارہ کرتا تھا تو رسول کریم صلی اللہ علیہ و آلہ و سلم نے ارشاد فرمایا تم ایک انگلی سے لے کر ایک انگلی سے اشارہ کرو (اس لئے کہ یہ اشارہ ہے توحید کی جانب)۔


٭٭ محمد بن عبداللہ بن مبارک مخرمی، ابو معاویہ، اعمش، ابو صالح، سعد سے روایت ہے کہ حضرت رسول کریم صلی اللہ علیہ و آلہ و سلم ایک روز میرے نزدیک سے گزرے میں انگلیوں سے دعا مانگ رہا تھا۔ آپ صلی اللہ علیہ و آلہ و سلم نے ارشاد فرمایا تم ایک انگلی سے دعا مانگو پھر آپ صلی اللہ علیہ و آلہ و سلم نے شہادت کی انگلی کی جانب اشارہ فرمایا۔

شہادت کی انگلی کو اشارہ کے دوران جھکانے سے متعلق

احمد بن یحیی صوفی، ابو نعیم، عصام بن قدامۃ، مالک بن نمیر خزاعی سے روایت ہے کہ انہوں نے اپنے والد سے سنا اور انہوں نے حضرت رسول کریم صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم نماز کے دوران بیٹھے ہوئے تھے اور آپ صلی اللہ علیہ و آلہ و سلم دایاں ہاتھ دائیں ران پر رکھے ہوئے تھے اور آپ صلی اللہ علیہ و آلہ و سلم کلمہ کی انگلی کو اٹھائے ہوئے تھے اور آپ صلی اللہ علیہ و آلہ و سلم نے اس کو کسی قدر موڑ لیا تھا اور آپ صلی اللہ علیہ و آلہ و سلم اس وقت دعا مانگ رہے تھے۔


بوقت اشارہ نگاہ کس جگہ رکھی جائے ؟

یعقوب بن ابراہیم، یحیی، ابن عجلان، عامر بن عبداللہ بن زبیر سے روایت ہے کہ حضرت رسول کریم صلی اللہ علیہ و آلہ و سلم جس وقت تشہد میں بیٹھ جایا کرتے تھے تو آپ صلی اللہ علیہ و آلہ و سلم بائیں طرف کی ہتھیلی بائیں ران پر رکھ دیتے اور دائیں ہاتھ کی انگلی سے اشارہ فرماتے اور اس جگہ پر اپنی نگاہ رکھتے تھے۔

نماز کے دوران دعا مانگتے وقت آسمان کی جانب نظر نہ اٹھائے 

احمد بن عمرو بن سرح، ابن وہب، لیث، جعفر بن ربیعۃ، اعرج، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ لوگوں کو نماز کے دوران دعا مانگتے وقت آسمان کی جانب دیکھنے سے باز آنا ورنہ خداوند قدوس ان کی آنکھوں کی روشنی ختم کر دے گا (یہ حکم اس وجہ سے ہے کیونکہ بارگاہ خداوندی میں یہ حرکت بے ادبی اور ایک طرح کی گستاخی ہے )۔

تشہد پڑھنے کے وجوب سے متعلق

سعید بن عبدالرحمن، ابو عبید اللہ مخزومی، سفیان، اعمش و منصور، شقیق بن سلمہ، ابن مسعود سے روایت ہے کہ ہم لوگ نماز کے دوران تشہد کے فرض ہونے سے قبل اس طریقہ سے کہا کرتے تھے سلام اللہ پر سلام حضرت جبرائیل پر سلام حضرت میکائیل پر۔ حضرت رسول کریم صلی اللہ علیہ و آلہ و سلم نے ارشاد فرمایا تم اس طریقہ سے نہ کہو کیونکہ خداوند قدوس خود سلام ہے لیکن تم اس طریقہ سے کہو التَّحِیَّاتُ لِلَّہِ وَالصَّلَوَاتُ وَالطَّیِّبَاتُ السَّلَامُ عَلَیْکَ أَیُّہَا النَّبِیُّ وَرَحْمۃُ اللَّہِ وَبَرَکَاتُہُ السَّلَامُ عَلَیْنَا وَعَلَی عِبَادِ اللَّہِ الصَّالِحِینَ أَشْہَدُ أَنْ لَا إِلَہَ إِلَّا اللَّہُ وَأَشْہَدُ أَنَّ مُحَمَّدًا عَبْدُہُ وَرَسُولُہُ۔

تشہد ایسے طریقہ سے سکھلانا کہ جس طریقہ سے قرآنی سورت سکھلاتے ہیں کیسا ہے ؟

احمد بن سلیمان، یحیی بن آدم، عبدالرحمن بن حمید، ابو زبیر، طاؤس، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم ہم لوگوں کو اس طریقہ سے تشہد سکھلایا کرتے تھے کہ جس طریقہ سے قرآن کریم کی سورت سکھلاتے ہیں۔

تشہد سے متعلق احادیث

قتیبہ، فضیل، ابن عیاص، اعمش، شقیق، عبداللہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا بلاشبہ اللہ خود سلام ہے یعنی اللہ کا ایک نام سلام بھی ہے۔ تو جس وقت کوئی شخص تمہارے میں سے (نماز پڑھنے کیلئے ) بیٹھ جائے تو اس کو التحیات للہ کہنا چاہیے۔

ایک دوسری قسم کے تشہد سے متعلق

محمد بن بشار، یحیی بن سعید، ہشام، قتادہ، محمد بن مثنی، یحیی، ہشام، قتادہ، یونس بن جبیر، حطان بن عبد اللہ، ابو موسی اشعری سے روایت ہے کہ حضرت رسول کریم صلی اللہ علیہ و آلہ و سلم نے خطبہ دیا تو آپ صلی اللہ علیہ و آلہ و سلم نے ہم لوگوں کو طریقے سکھلائے اور طریقہ نماز سکھلایا پھر ارشاد فرمایا جس وقت تم لوگ نماز ادا کرنے کیلئے کھڑے ہو جاؤ تو تم لوگ صفوں کو درست کر لو پھر تم لوگوں میں سے کوئی ایک امامت کرے۔ جس وقت امام تکبیر کہے اور جس وقت وہ کہے تو تم لوگ آمین پڑھو خداوند قدوس قبول فرمائے گا اور جس وقت وہ تکبیر پڑھے اور رکوع میں جائے تو تم لوگ بھی تکبیر پڑھو اور رکوع میں چلے جاؤ کیونکہ تمہارے سے قبل امام رکوع میں جاتا ہے اور تمہارے سے قبل سر اٹھاتا ہے۔ حضرت رسول کریم صلی اللہ علیہ و آلہ و سلم نے ارشاد فرمایا پھر تو اس کی جانب کی کمی دوسری جانب نکل جائے گئی اور جس وقت امام سمع اللہ لمن حمدہ پڑھے تو تم لوگ ربنا لک الحمد پڑھو کیونکہ خداوند قدوس نے اپنے پیغمبر کی زبان پر فرمایا کہ خداوند قدوس نے سن لیا اس کو یہ جو شخص اس کی تعریف کرے پھر جس وقت وہ تکبیر پڑھے اور سجدہ میں جائے تو تم لوگ بھی تکبیر پڑھو اور سجدہ میں جاؤ کیونکہ امام تم لوگوں سے قبل سجدہ میں جاتا ہے اور تمہارے سے قبل سر اٹھاتا ہے حضرت رسول کریم صلی اللہ علیہ و آلہ و سلم نے ارشاد فرمایا کہ اس جانب کی کمی دوسری جانب نکل جائے گی اور جس وقت امام بیٹھ جائے تو تم لوگ اس طریقہ سے پڑھو التَّحِیَّاتُ لِلَّہِ وَالصَّلَوَاتُ وَالطَّیِّبَاتُ السَّلَامُ عَلَیْکَ أَیُّہَا النَّبِیُّ وَرَحْمۃُ اللَّہِ وَبَرَکَاتُہُ السَّلَامُ عَلَیْنَا وَعَلَی عِبَادِ اللَّہِ الصَّالِحِینَ أَشْہَدُ أَنْ لَا إِلَہَ إِلَّا اللَّہُ وَأَشْہَدُ أَنَّ مُحَمَّدًا عَبْدُہُ وَرَسُولُہُ۔


٭٭ عمرو بن علی، ابو عاصم، ایمن ابن نابل، ابو زبیر، جابر بن عبداللہ سے روایت ہے کہ رسول کریم صلی اللہ علیہ و آلہ و سلم ہم لوگوں کو اس طریقہ سے تشھد سکھلایا کرتے تھے کہ جس طریقہ سے قرآن کریم کی کوئی سورت سکھلایا کرتے تھے بِسْمِ اللَّہِ وَبِاللَّہِ التَّحِیَّاتُ لِلَّہِ وَالصَّلَوَاتُ وَالطَّیِّبَاتُ السَّلَامُ عَلَیْکَ أَیُّہَا النَّبِیُّ وَرَحْمۃُ اللَّہِ وَبَرَکَاتُہُ السَّلَامُ عَلَیْنَا وَعَلَی عِبَادِ اللَّہِ الصَّالِحِینَ أَشْہَدُ أَنْ لَا إِلَہَ إِلَّا اللَّہُ وَأَنَّ مُحَمَّدًا عَبْدُہُ وَرَسُولُہُ وَأَسْأَلُ اللَّہَ الْجَنۃَ وَأَعُوذُ بِہِ مِنْ النَّارِ۔ امام نسائی نے فرمایا کہ ہم لوگ نہیں جانتے کسی شخص کو اس نے متابعت کی ہوایمن بن نابل کی اس روایت پر ہم لوگوں کے نزدیک راوی ایمن بن نابل میں کسی قسم کا کوئی عیب نہیں ہے لیکن حدیث خطا ہے اور ہم خداوند قدوس سے توفیق مانگتے ہیں۔

حضرت رسول کریم صلی اللہ علیہ و آلہ و سلم پر سلام سے متعلق

عبدالوہاب بن عبدالحکم الوراق، معاذبن معاذ، سفیان بن سعید، محمود بن غیلان، وکیع و عبدارزاق، سفیان، عبداللہ بن سائب، زاذان، عبداللہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا بلاشبہ خداوند قدوس کے فرشتے زمین میں گھومتے رہتے ہیں اور میری امت کا سلام مجھ تک پہنچاتے ہیں۔


٭٭ اسحاق بن منصور الکوسج، عفان، حماد، ثابت، قدم، سلیمان، حسن، ابن علی، زمن حجاج، عبداللہ بن ابو طلحہ سے روایت ہے کہ ایک دن حضرت رسول کریم صلی اللہ علیہ و آلہ و سلم تشریف لائے تو آپ صلی اللہ علیہ و آلہ و سلم کے چہرہ انور پر خوشی محسوس ہو رہی تھی ہم لوگوں نے عرض کیا کہ یا رسول اللہ صلی اللہ علیہ و آلہ و سلم ہم لوگ آپ صلی اللہ علیہ و آلہ و سلم کے چہرہ مبارک پر خوشی کے آثار محسوس کر رہے ہیں۔ آپ صلی اللہ علیہ و آلہ و سلم نے ارشاد فرمایا بلاشبہ میرے پاس فرشتہ حاضر ہوا اور عرض کیا کہ اے محمد صلی اللہ علیہ و آلہ و سلم خداوند قدوس فرماتا ہے کیا تم لوگ خوش نہیں ہوتے جو شخص تمہارے اوپر ایک درود بھیجے گا تو میں اس شخص پر دس مرتبہ رحمت بھیجوں گا اور تمہارے میں سے جو شخص سلام (ایک مرتبہ) بھیجے گا تو میں اس پر دس مرتبہ سلام کروں گا۔

نماز کے دوران عظمت خداوندی بیان کرنا

محمد بن سلمہ، ابن وہب، ابو ہانی، ابو علی جنبی، فضالۃ بن عبید سے روایت ہے کہ رسول کریم صلی اللہ علیہ و آلہ و سلم نے ایک آدمی کو نماز کے دوران دعا مانگتے سنا کہ اس نے خداوند قدوس کی عظمت بیان کی اور رسول کریم صلی اللہ علیہ و آلہ و سلم پر درود بھیجا اس پر آپ صلی اللہ علیہ و آلہ و سلم نے فرمایا اے نمازی! تم نے عجلت سے کام لیا اس کے بعد آپ صلی اللہ علیہ و آلہ و سلم نے لوگوں کو سکھلایا کہ (پہلے خداوند قدوس کی عظمت بیان کرنا پھر رسول کریم صلی اللہ علیہ و آلہ و سلم پر درود بھیجا کرو اس کے بعد دعا مانگا کرو) تاکہ تمہاری دعا جلد قبول ہو جائے پھر آپ صلی اللہ علیہ و آلہ و سلم نے ایک آدمی کو نماز پڑھتے ہوئے سنا اس شخص نے خداوند قدوس کی عظمت بیان کی اور اس کی تعریف کی پھر رسول کریم صلی اللہ علیہ و آلہ و سلم پر درود بھیجا۔ آپ صلی اللہ علیہ و آلہ و سلم نے فرمایا اب تو دعا قبول ہو گی اور مقصد حاصل ہو گا۔

درود شریف بھیجنے کی تاکید سے متعلق

محمد بن سلمہ و حارث بن مسکین، ابن قاسم، مالک، نعیم بن عبداللہ المجمر، محمد بن عبداللہ بن زیاد انصاری و عبداللہ بن زید، ابو مسعود انصاری سے روایت ہے کہ حضرت رسول کریم صلی اللہ علیہ و آلہ و سلم ایک روز ہم لوگوں کے پاس تشریف لائے حضرت سعد بن عبادہ کے گھر تشریف لائے تو حضرت بشیر بن سعد نے عرض کیا یا رسول اللہ! خدا نے ہم کو حکم فرمایا آپ صلی اللہ علیہ و آلہ و سلم پر درود بھیجنے کا اس لئے کہ خداوند قدوس فرمایا ہے کہ اے اہل ایمان! درود بھیجیں ہم آپ صلی اللہ علیہ و آلہ و سلم پر۔ رسول اللہ صلی اللہ علیہ و سلم یہ بات سن کر خاموش ہو گئے یہاں تک کہ ہم نے تمنا کی کاش ہم لوگوں نے سوال نہ کیا ہوتا پھر آپ صلی اللہ علیہ و آلہ و سلم نے ارشاد فرمایا تم اس طریقہ سے کہو اللَّہُمَّ صَلِّ عَلَی مُحَمَّدٍ وَعَلَی آلِ مُحَمَّدٍ کَمَا صَلَّیْتَ عَلَی آلِ إِبْرَاہِیمَ وَبَارِکْ عَلَی مُحَمَّدٍ وَعَلَی آلِ مُحَمَّدٍ کَمَا بَارَکْتَ عَلَی آلِ إِبْرَاہِیمَ فِی الْعَالَمِینَ إِنَّکَ حَمِیدٌ مَجِیدٌ۔

رسول اللہ صلی اللہ علیہ و آلہ و سلم پر درود بھیجنے کا طریقہ

زیاد بن یحیی، عبدالوہاب بن عبدالحمید، ہشام بن حسان، محمد، عبدالرحمن بن بشر، ابو مسعود انصاری سے روایت ہے کہ حضرت رسول کریم صلی اللہ علیہ و آلہ و سلم سے صحابہ نے عرض کیا یا رسول اللہ صلی اللہ علیہ و آلہ و سلم! ہم لوگوں کو حکم ہوا ہے آپ صلی اللہ علیہ و آلہ و سلم پر درود بھیجنے کا اور سلام بھیجنے کا۔ تو سلام ہم لوگوں کو معلوم ہو گیا لیکن درود ہم لوگ کس طریقہ سے بھیجیں۔ آپ صلی اللہ علیہ و آلہ و سلم نے فرمایا اللَّہُمَّ صَلِّ عَلَی مُحَمَّدٍ وَعَلَی آلِ مُحَمَّدٍ کَمَا صَلَّیْتَ عَلَی آلِ إِبْرَاہِیمَ وَبَارِکْ عَلَی مُحَمَّدٍ وَعَلَی آلِ مُحَمَّدٍ کَمَا بَارَکْتَ عَلَی آلِ إِبْرَاہِیمَ فِی الْعَالَمِینَ إِنَّکَ حَمِیدٌ مَجِیدٌ۔ جس کا مطلب یہ ہے کہ اے خدا! اپنی رحمت نازل فرما محمد صلی اللہ علیہ و آلہ و سلم پر جیسی رحمت بھیجی تم نے ابرا ہیم کی اولاد پر اور برکت نازل فرما محمد صلی اللہ علیہ و آلہ و سلم پر جیسے برکت فرمائی تو نے ابراہیم کی اولاد پر۔


ایک دوسری قسم کا درود

قاسم بن زکریا بن دینار، حسین بن علی، زائٍدۃ، سلیمان، عمرو بن مرۃ، عبدالرحمن بن ابو لیلی، کعب بن عجزٰۃ سے روایت ہے کہ ہم نے عرض کیا یا رسول اللہ صلی اللہ علیہ و آلہ و سلم آپ صلی اللہ علیہ و آلہ و سلم پر سلام بھیجنا تو ہم لوگ معلوم کر چکے لیکن ہم لوگ درود شریف کس طریقہ سے بھیجا کریں۔ آپ صلی اللہ علیہ و آلہ و سلم نے فرمایا کہ تم لوگ اس طریقہ سے کہو اللَّہُمَّ صَلِّ عَلَی مُحَمَّدٍ وَعَلَی آلِ مُحَمَّدٍ کَمَا صَلَّیْتَ عَلَی آلِ إِبْرَاہِیمَ وَبَارِکْ عَلَی مُحَمَّدٍ وَعَلَی آلِ مُحَمَّدٍ کَمَا بَارَکْتَ عَلَی آلِ إِبْرَاہِیمَ فِی الْعَالَمِینَ إِنَّکَ حَمِیدٌ مَجِیدٌ۔ حضرت امام ابن ابی لیلی نے فرمایا کہ ہم لوگ اس کے ساتھ یہ اور اضافہ کرتے ہیں وَعَلَیْنَا مَعَہُمْ۔ حضرت امام نسائی نے فرمایا کہ یہ حدیث انہوں نے اپنی کتاب سے نقل فرمائی اور یہ ایک بھول ہے۔

ایک دوسری قسم کا درود

قاسم بن زکریا، حسین، زائٍدۃ، سلیمان، حکم، عبدالرحمن بن ابو لیلی، کعب بن عجزٰۃ سے روایت ہے کہ ہم نے عرض کیا یا رسول اللہ صلی اللہ علیہ و آلہ و سلم! آپ صلی اللہ علیہ و آلہ و سلم پر سلام بھیجنا تو ہم لوگوں کو معلوم ہو گیا لیکن ہم لوگ درود شریف کس طریقہ سے بھیجا کریں ؟ آپ صلی اللہ علیہ و آلہ و سلم نے فرمایا اس طریقہ سے اللَّہُمَّ صَلِّ عَلَی مُحَمَّدٍ وَعَلَی آلِ مُحَمَّدٍ کَمَا صَلَّیْتَ عَلَی إِبْرَاہِیمَ وَآلِ إِبْرَاہِیمَ إِنَّکَ حَمِیدٌ مَجِیدٌ وَبَارِکْ عَلَی مُحَمَّدٍ وَعَلَی آلِ مُحَمَّدٍ کَمَا بَارَکْتَ عَلَی إِبْرَاہِیمَ وَآلِ إِبْرَاہِیمَ إِنَّکَ حَمِیدٌ مَجِیدٌ۔ حضرت عبدالرحمن نے فرمایا ہم اس روایت میں یہ اضافہ مزید کرتے ہیں وَعَلَیْنَا مَعَہُمْ حضرت امام نسائی نے فرمایا کہ یہ روایت درست ہے اور پہلی روایت بھول ہے۔


٭٭ سوید بن نصر، عبد اللہ، شعبہ، حکم، ابن ابو لیلی سے روایت ہے کہ حضرت کعب بن عجزہ نے مجھ سے نقل کیا کہ میں تم کو ایک ہدیہ دے دوں۔ ہم لوگوں نے عرض کیا یا رسول اللہ صلی اللہ علیہ و آلہ و سلم! ہم لوگ سلام کرنے کو خوب پہچان لیتے ہیں لیکن ہم لوگ درود شریف کس طریقہ سے بھیجا کریں تو حضرت رسول کریم صلی اللہ علیہ و آلہ و سلم نے ارشاد فرمایا اللَّہُمَّ صَلِّ عَلَی مُحَمَّدٍ وَآلِ مُحَمَّدٍ کَمَا صَلَّیْتَ عَلَی آلِ إِبْرَاہِیمَ إِنَّکَ حَمِیدٌ مَجِیدٌ اللَّہُمَّ بَارِکْ عَلَی مُحَمَّدٍ وَآلِ مُحَمَّدٍ کَمَا بَارَکْتَ عَلَی آلِ إِبْرَاہِیمَ إِنَّکَ حَمِیدٌ مَجِیدٌ۔

ایک دوسری قسم کے درود شریف سے متعلق

اسحاق بن ابراہیم، محمد بن بشر، مجمع بن یحیی، عثمان بن موہب، موسیٰ بن طلحہ، طلحہ سے روایت ہے کہ ہم لوگوں نے عرض کیا کہ یا رسول اللہ صلی اللہ علیہ و آلہ و سلم! ہم لوگ درود شریف کس طریقہ سے بھیجا کریں ؟ آپ صلی اللہ علیہ و آلہ و سلم نے فرمایا اس طریقہ سے کہو اللَّہُمَّ صَلِّ عَلَی مُحَمَّدٍ وَآلِ مُحَمَّدٍ کَمَا صَلَّیْتَ عَلَی آلِ إِبْرَاہِیمَ إِنَّکَ حَمِیدٌ مَجِیدٌ اللَّہُمَّ بَارِکْ عَلَی مُحَمَّدٍ وَآلِ مُحَمَّدٍ کَمَا بَارَکْتَ عَلَی آلِ إِبْرَاہِیمَ إِنَّکَ حَمِیدٌ مَجِیدٌ۔


٭٭ عبید اللہ بن سعد بن ابراہیم بن سعد، عمی، شریک، عثمان بن موہب، موسیٰ بن طلحہ، طلحہ سے روایت ہے کہ ایک آدمی ایک روز خدمت نبوی صلی اللہ علیہ و آلہ و سلم میں حاضر ہوا اور عرض کیا کہ یا رسول اللہ صلی اللہ علیہ و آلہ و سلم ہم لوگ کس طریقہ سے درود شریف بھیجا کریں ؟ آپ صلی اللہ علیہ و آلہ و سلم نے فرمایا تم اللَّہُمَّ صَلِّ عَلَی مُحَمَّدٍ وَآلِ مُحَمَّدٍ کَمَا صَلَّیْتَ عَلَی آلِ إِبْرَاہِیمَ إِنَّکَ حَمِیدٌ مَجِیدٌ اللَّہُمَّ بَارِکْ عَلَی مُحَمَّدٍ وَآلِ مُحَمَّدٍ کَمَا بَارَکْتَ عَلَی آلِ إِبْرَاہِیمَ إِنَّکَ حَمِیدٌ مَجِیدٌ۔


٭٭ سعید بن یحیی بن سعید الاموی، عثمان بن حکیم، خالد بن سلمہ، موسیٰ بن طلحہ، زید بن خارجہ سے روایت ہے کہ میں نے حضرت رسول کریم صلی اللہ علیہ و آلہ و سلم سے دریافت کیا تو آپ صلی اللہ علیہ و آلہ و سلم نے فرمایا تم لوگ میرے اوپر درود بھیجو اور تم لوگ دعا میں کوشش کرو اور کہو اللَّہمَّ صَلِّ عَلَی مُحَمَّدٍ وَآلِ مُحَمَّدٍ کَمَا صَلَّیْتَ عَلَی آلِ إِبْرَاہِیمَ إِنَّکَ حَمِیدٌ مَجِیدٌ اللَّہُمَّ بَارِکْ عَلَی مُحَمَّدٍ وَآلِ مُحَمَّدٍ کَمَا بَارَکْتَ عَلَی آلِ إِبْرَاہِیمَ إِنَّکَ حَمِیدٌ مَجِیدٌ۔


٭٭ قتیبہ، بکرو ابن مضر، ابن ہاد، عبداللہ بن خباب، ابو سعید خدری سے روایت ہے کہ ہم لوگوں نے عرض کیا یا رسول اللہ صلی اللہ علیہ و آلہ و سلم! آپ صلی اللہ علیہ و آلہ و سلم پر سلام بھیجنا تو ہم کو معلوم ہو گیا اب ہم لوگ درود شریف کس طریقہ سے بھیجا کریں۔ آپ صلی اللہ علیہ و آلہ و سلم نے فرمایا تم کہو اللَّہُمَّ صَلِّ عَلَی مُحَمَّدٍ وَآلِ مُحَمَّدٍ کَمَا صَلَّیْتَ عَلَی آلِ إِبْرَاہِیمَ إِنَّکَ حَمِیدٌ مَجِیدٌ اللَّہُمَّ بَارِکْ عَلَی مُحَمَّدٍ وَآلِ مُحَمَّدٍ کَمَا بَارَکْتَ عَلَی آلِ إِبْرَاہِیمَ إِنَّکَ حَمِیدٌ مَجِیدٌ۔


٭٭ قتیبہ بن سعید، مالک و حارث بن مسکین، ابن قاسم، مالک، عبداللہ بن ابو بکر بن محمد بن عمرو بن حزم، وہ اپنے والد سے ، عمرو بن سلیم زرقی، ابو حمید ساعدی سے روایت ہے کہ حضرات صحابہ کرام نے عرض کیا یا رسول اللہ صلی اللہ علیہ و آلہ و سلم! ہم لوگ کس طریقہ سے درود شریف آپ صلی اللہ علیہ و آلہ و سلم پر بھیجا کریں ؟ آپ صلی اللہ علیہ و آلہ و سلم نے فرمایا اللَّہُمَّ صَلِّ عَلَی مُحَمَّدٍ وَآلِ مُحَمَّدٍ کَمَا صَلَّیْتَ عَلَی آلِ إِبْرَاہِیمَ إِنَّکَ حَمِیدٌ مَجِیدٌ اللَّہُمَّ بَارِکْ عَلَی مُحَمَّدٍ وَآلِ مُحَمَّدٍ کَمَا بَارَکْتَ عَلَی آلِ إِبْرَاہِیمَ إِنَّکَ حَمِیدٌ مَجِیدٌ۔ اس طرح سے کہا کرو اور حارث کی روایت میں یہ مزید اضافہ ہے آخر تک۔ پھر حارث اور قتیبہ دونوں حضرات کی روایت میں ہے کہ۔ امام نسائی نے فرمایا کہ قتیبہ نے مجھ سے یہ حدیث شریف دوسری مرتبہ بیان فرمائی تو غالباً ان سے اس روایت کا بعض جز نقل کرنے سے رہ گیا۔

فضیلت درود سے متعلق

سوید بن نصر، عبداللہ یعنی ابن مبارک، حماد بن سلمہ، ثابت، سلیمان، مولی الحسن بن علی، عبداللہ بن ابو طلحہ، ابو طلحہ سے روایت ہے کہ ایک دن حضرت رسول کریم صلی اللہ علیہ و آلہ و سلم تشریف لائے اور اس وقت آپ صلی اللہ علیہ و آلہ و سلم کے چہرہ مبارک پر خوشی محسوس ہو رہی تھی ہم نے دریافت کیا کہ آپ صلی اللہ علیہ و آلہ و سلم کے چہرہ مبارک پر خوشی کس وجہ سے ہے ؟ آپ صلی اللہ علیہ و آلہ و سلم نے فرمایا ابھی میرے پاس جبرائیل تشریف لائے اور انہوں نے کہا خداوند قدوس فرماتا ہے کہ کیا تم اس سے اے محمد صلی اللہ علیہ و آلہ و سلم خوش اور رضامند نہیں ہوتے کہ جو شخص تم پر ایک درود شریف بھیجے گا تو میں اس پر دس مرتبہ رحمت نازل کروں گا اور تمہاری امت میں سے جو شخص تم پر ایک مرتبہ سلام بھیجے گا تو میں اس پر دس مرتبہ سلامتی بھیجوں گا اور تمہاری امت میں سے جو شخص ایک مرتبہ تم پر سلام پڑھے گا تو میں اس پر دس مرتبہ سلامتی بھیجوں گا۔


٭٭ علی بن حجر، اسمعیل بن جعفر، ابیہ، ابو ہریرہ رضی اللہ عنہ سے یہ روایت مذکورہ بالا روایت کی طرح ہے۔


٭٭ اسحاق بن منصور، محمد بن یوسف، یونس بن ابو اسحاق، یزید بن ابو مریم، انس بن مالک سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص میرے اوپر ایک مرتبہ درود بھیجے گا تو خداوند قدوس اس پر دس مرتبہ رحمت بھیجے گا اور دس گناہ معاف ہوں گے اور دس درجات اس کے بلند ہوں گے۔


درود شریف پڑھنے کے بعد نماز میں جو دل چاہے دعا مانگ سکتا ہے 

یعقوب بن ابراہیم دورقی و عمرو بن علی، یحیی، سلیمان اعمش، شقیق، عبداللہ بن مسعود سے روایت ہے کہ ہم لوگ حضرت رسول کریم صلی اللہ علیہ و آلہ و سلم کہ ہمراہ بیٹھے تھے نماز کی حالت میں تو ہم کہتے تھے یعنی سلام ہو اللہ پر اللہ کے بندوں کی جناب سے اور سلام فلاں پر حضرت رسول کریم صلی اللہ علیہ و آلہ و سلم نے ارشاد فرمایا تم لوگ اللہ پر سلام نہ کہو کیونکہ اللہ خود سلام ہے بلکہ تمہارے میں سے کوئی شخص اگر بیٹھ جائے تو اس طرح سے کہے التَّحِیَّاتُ لِلَّہِ وَالصَّلَوَاتُ وَالطَّیِّبَاتُ السَّلَامُ عَلَیْکَ أَیُّہَا النَّبِیُّ وَرَحْمۃُ اللَّہِ وَبَرَکَاتُہُ السَّلَامُ عَلَیْنَا وَعَلَی عِبَادِ اللَّہِ الصَّالِحِینَ فَإِنَّکُمْ إِذَا قُلْتُمْ ذَلِکَ أَصَابَتْ کُلَّ عَبْدٍ صَالِحٍ فِی السَّمَائِ وَالْأَرْضِ أَشْہَدُ أَنْ لَا إِلَہَ إِلَّا اللَّہُ وَأَشْہَدُ أَنَّ مُحَمَّدًا عَبْدُہُ وَرَسُولُہُ۔ اس لئے کہ جب اس طریقہ سے کہے گا توہر ایک نیک بندہ کو آسمان اور زمین میں سلام پہنچ جائے گا اس کے بعد جو دعا زیادہ پسندیدہ ہو وہ دعا مانگے۔

نماز میں تشہد پڑھنے کے بعد کیا پڑھنا چاہئے ؟

عبید بن وکیع بن جراح، سفیان بن وکیع، عکرمۃ بن عمار، اسحاق بن عبداللہ بن ابو طلحہ، انس بن مالک سے روایت ہے کہ حضرت ام سلیم ایک دن خدمت نبوی صلی اللہ علیہ و آلہ و سلم میں حاضر ہوئی اور عرض کیا کہ یا رسول اللہ صلی اللہ علیہ و آلہ و سلم آپ صلی اللہ علیہ و آلہ و سلم مجھ کو چند کلمات سکھلا دیں کہ میں ان کلمات کے وسیلے سے دعا مانگ لیا کروں۔ آپ صلی اللہ علیہ و آلہ و سلم نے فرمایا کہ تم سُبحَانَ اللہ کہو دس مرتبہ پھر دس مرتبہ اَلحَمدُ لِلہ کہو اور اس کے بعد دعا مانگو اور تم اپنے مقصد کو خداوند قدوس سے مانگو وہ حکم فرما دے گا۔ مطلب یہ ہے کہ دنیا اور آخرت میں وہ قبول کرے گا۔


دعا ماثورہ سے متعلق

قتیبہ، خلف بن خلیفۃ، حفص بن اخی انس، انس بن مالک سے روایت ہے کہ میں حضرت رسول کریم صلی اللہ علیہ و آلہ و سلم کے نزدیک بیٹھا ہوا تھا اور ایک آدمی وہاں پر کھڑا ہوا نماز میں مشغول تھا جس وقت رکوع اور سجدے اور تشہد سے فراغت ہوئی تو دعا مانگنے لگا اور کہنے لگا اللَّہُمَّ إِنِّی أَسْأَلُکَ بِأَنَّ لَکَ الْحَمْدَ لَا إِلَہَ إِلَّا أَنْتَ الْمَنَّانُ بَدِیعُ السَّمَاوَاتِ وَالْأَرْضِ یَا ذَا الْجَلَالِ وَالْإِکْرَامِ یَا حَیُّ یَا قَیُّومُ إِنِّی أَسْأَلُکَ پڑھا کرو۔ پھر حضرت رسول کریم صلی اللہ علیہ و آلہ و سلم نے صحابہ کرام سے فرمایا کہ کیا تم لوگ اس سے واقف ہو کہ کون سے جملوں سے دعا مانگی جائے ؟ انہوں نے فرمایا کہ خدا اور اس کا رسول صلی اللہ علیہ و آلہ و سلم خوب واقف ہے۔ آپ صلی اللہ علیہ و آلہ و سلم نے ارشاد فرمایا اس ذات کی قسم جس کے قبضہ میں میری جان ہے اس سے خداوند قدوس کو آواز دی۔ اس کے اسم اعظم (یعنی بڑے نام) سے جس وقت خداوند قدوس کو اس کے نام سے آواز دی جاتی ہے اور اس کو یاد کیا جاتا ہے اور جس وقت کوئی شخص مانگتا ہے اس سے یہ نام لے کر تو وہ عنایت کرتا ہے۔


٭٭ عمرو بن یزید، ابو برید بصری، عبدالصمد بن عبدالوارث، حسین معلم، ابن بریٍدۃ، حنظلۃ بن علی، محجن بن ادرع سے روایت ہے کہ حضرت رسول کریم صلی اللہ علیہ و آلہ و سلم مسجد میں تشریف لے گئے کہ ایک آدمی نماز پڑھ کر تشہد پڑھنے میں مشغول تھا کہ اس دوران وہ شخص کہنے لگا تین مرتبہ۔ آپ صلی اللہ علیہ و آلہ و سلم نے ارشاد فرمایا کہ یہ شخص مغفرت کر دیا گیا۔


ایک دوسری قسم کی دعا سے متعلق

قتیبہ بن سعید، لیث، یزید بن ابو حبیب، ابو خیر، عبداللہ بن عمرو، ابو بکر صدیق سے روایت ہے کہ انہوں نے حضرت رسول کریم صلی اللہ علیہ و آلہ و سلم سے عرض کیا کہ آپ صلی اللہ علیہ و آلہ و سلم مجھ کو ایک دعا سکھلا دیں کہ جس کو میں نماز میں پڑھا کروں۔ آپ صلی اللہ علیہ و آلہ و سلم نے فرمایا تم اس طرح سے کہو


٭٭ یونس بن عبدالاعلی، ابن وہب، حیوٰۃ، عقبہ بن مسلم، ابو عبدالرحمن، ضابحی، معاذ بن جبل سے روایت ہے کہ حضرت رسول کریم صلی اللہ علیہ و آلہ و سلم نے میرا ہاتھ پکڑا اور ارشاد فرمایا میں تم سے محبت رکھتا ہوں اے معاذ! میں نے عرض کیا میں (بھی) آپ صلی اللہ علیہ و آلہ و سلم سے محبت کرتا ہوں یا رسول اللہ صلی اللہ علیہ و آلہ و سلم! آپ صلی اللہ علیہ و آلہ و سلم نے ارشاد فرمایا تم پابندی سے ہر ایک نماز میں یہ دعا مانگا کرو


٭٭ ابوداؤد، سلیمان بن حرب، حماد بن سلمہ، سعیدجریری، ابو العلاء، شداد بن اوس سے روایت ہے کہ رسول کریم صلی اللہ علیہ و آلہ و سلم نماز کے دوران فرمایا کرتے تھے سے آخر تک۔ مطلب یہ ہے کہ اے اللہ! میں تجھ سے ہر ایک کام میں استحکام چاہتا ہوں (صبر اور استقلال کا طلبگار ہوں ) اور عزم بالجزم ہدایت پر اور میں تجھ سے تیری نعمت پر شکر اور تیری عبادت کی بہتری چاہتا ہوں اور میں تجھ سے قلب کی سلامتی چاہتا ہوں اور زبان کی سچائی چاہتا ہوں اور میں تجھ سے ہر چیز کی بہتری مانگتا ہوں جس کو کہ تو جانتا ہے اور میں پناہ مانگتا ہوں تیری ہر ایک چیز کی برائی سے کہ جس کو تو جانتا ہے اور میں مغفرت چاہتا ہوں تیری اس چیز سے کہ جس کو تو چاہتا ہے (یعنی مجھ سے جو غلطی سرزد ہو گئی ہے اس کی معافی مانگتا ہوں )۔


٭٭ یحیی بن حبیب بن عربی، حماد، عطاء بن سائب، نے اپنے والد سے روایت کی حضرت عمار نے نماز پڑھائی تو مختصر نماز پڑھائی بعض نے کہا کہ تم نے نماز ہلکی یا مختصر پڑھی انہوں نے کہا کہ باوجود اس کے کہ میں نے اس میں کئی دعائیں پڑھیں جن کو حضرت رسول کریم صلی اللہ علیہ و آلہ و سلم سے سنا ہے جس وقت وہ کھڑے ہوئے تو ایک شخص ان کے پیچھے گئے حضرت عطاء نے بیان کیا کہ وہ میرے والد تھے لیکن انہوں نے اپنا نام پوشیدہ رکھا اور وہ دعا ان سے دریافت کی پھر واپس آئے اور لوگوں کو بتلائی وہ دعا یہ تھی یعنی اے اللہ! میں تجھ سے دعا کرتا ہوں تیرے غیب اور قدرت کے وسیلہ سے جو تجھ کو مخلوقات پر ہے تو مجھ کو زندہ رکھ جس وقت تک میرے واسطے زندگی قائم رکھنا تیرے نزدیک بہتر ہو اور مجھ کو مار ڈال کہ جس وقت میرے واسطے مر جانا بہتر ہو اے خدا میں ظاہری اور پوشیدہ تیرا خوف مانگتا ہوں اور میں مانگتا ہوں تجھ سے حکمت بھری سچی بات خوشی اور غصہ میں اور میں مانگتا ہوں تجھ سے درمیان کا درجہ محتاجی اور مالداری میں اور میں تجھ سے اس نعمت کو مانگتا ہوں جو کہ تمام نہ ہو اور اس کی آنکھ کی ٹھنڈک کو کہ جو ختم نہ ہو اور میں تجھ سے رضامندی تیرے فیصلہ پر اور میں تجھ سے مانگتا ہوں راحت اور مرنے کے بعد آرام۔ اور میں مانگتا ہوں تجھ سے تیرے چہرہ کے دیکھنے کی لذت کو اور تجھ سے ملاقات کا شوق اور میں مانگتا ہوں تیری اس مصیبت پر کہ جس پر صبر نے ہو سکے اور جو فساد سے گمراہ کرا دے اے خدا ہم کو ایمان کی دولت سے مالا مال فرما دے اور ہم کو ہدایت یافتہ لوگوں کا راستہ دکھلا دے۔


٭٭ عبید اللہ بن سعد بن ابراہیم بن سعد، عمی، شریک، ابو ہاشم الواسطی، ابو مجلز، قیس بن عبادہ سے روایت ہے کہ حضرت عمار بن یاسر نے لوگوں کے ساتپ نماز پڑھائی اور ہلکی (مختصر) نماز پڑھائی تو انہوں نے انکار کر دیا (اس قدر مختصر نماز پڑھنے پر) اس پر حضرت عمار نے فرمایا میں نے نماز ادا کرنے میں سجدے اور رکوع کو برابر نہیں ادا کیا؟ انہوں نے کہا کہ کس وجہ سے نہیں حضرت عمار نے بیان کیا کہ میں نے تو نماز کے دوران وہ دعا مانگی تھی کہ جس کو حضرت رسول کریم صلی اللہ علیہ و آلہ و سلم پڑھا کرتے تھے اللَّہُمَّ بِعِلْمِکَ الْغَیْبَ وَقُدْرَتِکَ عَلَی الْخَلْقِ أَحْیِنِی مَا عَلِمْتَ الْحَیَاٰۃَ خَیْرًا لِی وَتَوَفَّنِی إِذَا عَلِمْتَ الْوَفَاٰۃَ خَیْرًا لِی وَأَسْأَلُکَ خَشْیَتَکَ فِی الْغَیْبِ وَالشَّہَاٍدۃِ وَکَلِمۃَ الْإِخْلَاصِ فِی الرِّضَا وَالْغَضَبِ وَأَسْأَلُکَ نَعِیمًا لَا یَنْفَدُ وَقُرۃَ عَیْنٍ لَا تَنْقَطِعُ وَأَسْأَلُکَ الرِّضَائَ بِالْقَضَائِ وَبَرْدَ الْعَیْشِ بَعْدَ الْمَوْتِ وَلَذَّٰۃَ النَّظَرِ إِلَی وَجْہِکَ وَالشَّوْقَ إِلَی لِقَائِکَ وَأَعُوذُ بِکَ مِنْ ضَرَّائَ مُضِرۃٍ وَفِتْنۃٍ مُضِلۃٍ اللَّہُمَّ زَیِّنَّا بِزِینۃِ الْإِیمَانِ وَاجْعَلْنَا ہُدَاٰۃً مُہْتَدِینَ۔

نماز کے دوران پناہ مانگنے سے متعلق

اسحاق بن ابراہیم، جریر، منصور، ہلال بن یساف، فروٰۃ بن نوفل سے روایت ہے کہ میں نے حضرت عائشہ صدیقہ سے عرض کیا کہ مجھ کو وہ دعا بتلا دو جو کہ حضرت رسول کریم صلی اللہ علیہ و آلہ و سلم نماز میں پڑھا کرتے تھے۔ انہوں نے کہا کہ اچھا آپ صلی اللہ علیہ و آلہ و سلم یہ دعا مانگتے تھے اے خدا! میں پناہ مانگتا ہوں میری برائی سے اس کام کے جو کہ میں نے انجام دیا ہے اور برائی سے اس کام کی جو میں نے نہیں انجام دئیے۔ (مطلب یہ ہے کہ مجھ کو اندیشہ ہے کہ میں وہ نہ کرنے لگ جاؤں۔)

ایک دوسری قسم کی پناہ سے متعلق

محمد بن بشار، محمد، شعبہ، اشعث، عائشہ صدیقہ سے روایت ہے کہ میں نے حضرت رسول کریم صلی اللہ علیہ و آلہ و سلم سے دریافت کیا عذاب قبر سے متعلق تو آپ صلی اللہ علیہ و آلہ و سلم نے فرمایا کہ عذاب قبر سچ (اور حقیقت) ہے حضرت عائشہ صدیقہ نے بیان فرمایا کہ پھر جو نماز حضرت رسول کریم صلی اللہ علیہ و آلہ و سلم نے پڑھی اس میں عذاب قبر سے پناہ مانگی


٭٭ عمرو بن عثمان، شعیب، زہری، عروہ بن زبیر، عائشہ صدیقہ سے روایت ہے کہ رسول کریم صلی اللہ علیہ و آلہ و سلم نماز کے دوران دعا مانگا کرتے تھے آخر تک۔ یعنی اے خدا میں پناہ مانگتا ہوں تیری عذاب قبر سے اور میں پناہ مانگتا ہوں تیری فتنہ و دجال سے جو کہ ایک آنکھ والا ہو گا اور میں پناہ مانگتا ہوں تیری گناہ کے کام سے اور مقروض ہو جانے سے۔ یہ بات سن کر حاضرین میں سے ایک صاحب نے عرض کیا اس کی کیا وجہ ہے کہ آپ صلی اللہ علیہ و آلہ و سلم اکثر اوقات مقروض ہونے سے پناہ مانگتے ہیں۔ آپ صلی اللہ علیہ و آلہ و سلم نے فرمایا جس وقت انسان مقروض ہوتا ہے تو وہ جھوٹ بولنے لگتا ہے اور وہ وعدہ خلافی کرتا ہے۔


٭٭ محمد بن عبداللہ بن عمار، معافی، اوزاعی، علی بن خشرم، عیسیٰ بن یونس، اوزاعی، حسان بن عطیٰۃ، محمد بن ابو عائشہ صدیقہ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تم لوگوں میں سے کوئی شخص تشہد پڑھے تو اس کو چاہیے کہ وہ چار کاموں سے پناہ مانگے۔ ایک تو عذاب دوزخ سے دوسرے عذاب قبر سے اور تیسرے موت اور زندگی سے اور فتنہ موت سے اور دجال کے فتنہ سے پھر دعا مانگے اپنے واسطے جو دعا مناسب معلوم ہو۔

ایک دوسری نوعیت کی دعا سے متعلق

عمرو بن علی، یحیی، جعفر بن محمد، جابر سے روایت ہے کہ حضرت رسول کریم صلی اللہ علیہ و آلہ و سلم نماز کے دوران تشہد کے پڑھنے کے بعد فرماتے تھے سب سے بہتر کلام اللہ کا کلام اور سب سے بہتر ہدایت محمد صلی اللہ علیہ و آلہ و سلم کی ہدایت ہے۔

نماز کو گھٹانے کے بارے میں 

احمد بن سلیمان، یحیی بن آدم، مالک، ابن مغول، طلحہ بن مصرف، زید بن وہب، حذیفہ سے روایت ہے کہ انہوں نے ایک آدمی کو دیکھا کہ جس شخص نے نماز کو گھٹا دیا (یعنی اس کی شرائط اور ارکان میں کمی کر دی) تو دریافت کیا کہ تم کتنے زمانہ سے اس طریقہ سے نماز پڑھتے چلے آ رہے ہو؟ اس نے جواب دیا کہ چالیس سال سے حضرت حذیفہ نے فرمایا کہ تم نے چالیس سال سے نماز نہیں پڑھی اور جب تم مر جاؤ گے اس طرح سے نماز پڑھتے ہوئے تو تمہاری موت حضرت رسول کریم صلی اللہ علیہ و آلہ و سلم کے علاوہ کسی دین پر ہو گی نہ کہ حضرت رسول کریم صلی اللہ علیہ و آلہ و سلم کے دین پر مرو گے۔ اگر (ہم) نماز میں تخفیف کرتے ہیں تو اس کی شرائط و ارکان کو اچھی طرح سے ادا کرتے ہیں۔

نماز پڑھنے کے واسطے کیا کیا شرائط ہیں ؟

قتیبہ، لیث، ابن عجلان، علی بن یحیی سے روایت ہے کہ انہوں نے سنا اپنے والد سے انہوں نے اپنے چچا سے سنا جو کہ بدری تھے یعنی غزوہ بدر میں رسول کریم صلی اللہ علیہ و آلہ و سلم کے ہمراہ شریک جہاد ہوئے تھے۔ انہوں نے نقل کیا کہ ایک آدمی مسجد میں حاضر ہوا اور اس نے نماز ادا کی۔ رسول کریم صلی اللہ علیہ و آلہ و سلم اس کو دیکھ رہے تھے لیکن ہم لوگ اس شخص سے واقف نہیں تھے جس وقت وہ شخص نماز سے فارغ ہو گیا تو خدمت نبوی صلی اللہ علیہ و آلہ و سلم میں حاضر ہوا اور سلام کیا۔ آپ صلی اللہ علیہ و آلہ و سلم نے فرمایا جاؤ تم نے نماز نہیں پڑھی اس طریقہ سے آپ صلی اللہ علیہ و آلہ و سلم نے دو یا تین مرتبہ فرمایا اس شخص نے عرض کیا یا رسول اللہ! اس ذات کی قسم کہ جس نے آپ صلی اللہ علیہ و آلہ و سلم کو عزت کی دولت سے نوازا میں تو تھک چکا گیا۔ آپ صلی اللہ علیہ و آلہ و سلم مجھے بتلائیں میں کس طریقہ سے نماز ادا کروں ؟ آپ صلی اللہ علیہ و آلہ و سلم نے فرمایا جس وقت تم نماز پڑھنے کے واسطے کھڑا ہو تو پہلے اچھی طرح سے وضو کرو یعنی تمام شرائط اور ارکان کا خیال رکھو۔ پھر تم قبلہ کی جانب رخ کرو اور تکبیر پڑھو۔ پھر قرآن کریم پڑھو یعنی سورہ فاتحہ اور اس کے ساتھ دوسری سورت پڑھ لو۔ پھر تم اطمینان کے ساتھ رکوع کرو پھر تم سر اٹھا یہاں تک کہ تم بالکل اچھی طرح سے سیدھے کھڑے ہو جاؤ۔ پھر تم اطمینان کے ساتھ سجدہ کرو پھر تم سر اٹھاؤ۔ یہاں تک کہ تم اطمینان کے ساتھ بیٹھ جاؤ پھر تم اطمینان کے ساتھ سجدہ کرو پھر تم سر اٹھاؤ پھر تم اس طرح سے نماز میں کیا کرو۔


٭٭ سوید بن نصر، عبداللہ بن مبارک، داؤد بن قیس، علی بن یحیی بن خلاد بن رافع بن مالک انصاری سے روایت ہے کہ انہوں نے سنا اپنے والد سے انہوں نے اپنے چچا (رفاعہ بن رافع) سے سنا جو کہ غزوہ بدر میں شریک تھے۔ کہا کہ میں رسول کریم صلی اللہ علیہ و آلہ و سلم کے ہمراہ مسجد میں بیٹھا تھا کہ اس دوران ایک شخص حاضر ہوا اور اس نے دو رکعت نماز ادا کی پھر وہ شخص حاضر ہوا اور اس نے رسول کریم صلی اللہ علیہ و آلہ و سلم کو سلام کیا۔ آپ صلی اللہ علیہ و آلہ و سلم اس وقت اس شخص کو دیکھ رہے تھے جس وقت وہ شخص نماز میں مشغول تھا تو آپ صلی اللہ علیہ و آلہ و سلم نے اس شخص کے سلام کا جواب دیا پھر فرمایا جاؤ اور تم نماز ادا کرو تم نے نماز نہیں پڑھی۔ وہ شخص واپس چلا گیا اور اس شخص نے نماز ادا کی پھر وہ شخص حاضر ہوا اور اس نے آپ صلی اللہ علیہ و آلہ و سلم کو سلام کیا آپ صلی اللہ علیہ و آلہ و سلم نے فرمایا کہ جاؤ تم نماز پڑھو (دراصل) تم نے نماز نہیں پڑھی۔ پس جس وقت تیسری یا چوتھی بار اس نے اس طریقہ سے کیا تو اس نے عرض کیا اس ذات کی قسم جس نے آپ صلی اللہ علیہ و آلہ و سلم پر کتاب نازل کی میں تو تھک گیا اور مجھ کو لالچ ہے تو آپ صلی اللہ علیہ و آلہ و سلم فرمائیں اور سکھلائیں۔ آپ صلی اللہ علیہ و آلہ و سلم نے فرمایا کہ جس وقت تم نماز ادا کرنے کا ارادہ کرو تو تم ٹھیک طریقہ سے وضو کرو پھر تم بیت اللہ شریف کی جانب چہرہ کرو اور تم تکبیر پڑھو (نماز شروع کرو) پھر قرآن کریم پڑھو پھر تم رکوع میں جاؤ۔ خوب اچھی طرح سے اطمینان سے پھر تم سر اٹھاؤ یہاں تک کہ تم سیدھے کھڑے ہو جاؤ۔ پھر تم اطمینان سے سجدہ کرو پھر سر اٹھاؤ۔ اگر تم نے اس طریقہ سے نماز کو مکمل کر لیا تو تمہاری نماز مکمل ہو گئی اور اگر تم نے اس میں سے کم کر دیا تو اپنی نماز میں سے کم کر دیا۔


٭٭ محمد بن بشار، یحیی، سعید، قتادہ، زرارۃ بن اوفی، سعد بن ہشام سے روایت ہے کہ میں نے عرض کیا کہ ام المومنین مجھ کو حضرت رسول کریم صلی اللہ علیہ و آلہ و سلم کی وتر کی نماز کے متعلق بتلاؤ تو انہوں نے فرمایا کہ ہم آپ صلی اللہ علیہ و آلہ و سلم کے واسطے سامان کر کے رکھتے ہیں یعنی مسواک اور وضو کا پانی ہم تیار رکھتے تھے پھر جس وقت خداوند قدوس کو منظور ہوتا۔ آپ صلی اللہ علیہ و آلہ و سلم کو اٹھا دیتا تھا۔ رات میں آپ صلی اللہ علیہ و آلہ و سلم مسواک فرماتے اور وضو فرماتے اور آٹھ رکعات ادا فرماتے اور نہ آپ صلی اللہ علیہ و آلہ و سلم ان کے درمیان میں بیٹھا کرتے تھے لیکن آٹھویں رکعت کے بعد پھر آپ صلی اللہ علیہ و آلہ و سلم بیٹھ جاتے تھے اور یاد خداوندی میں مشغول ہو جاتے اور دعا مانگتے پھر سلام پھیرتے۔ اس قدر آواز سے کہ ہم کو آواز سنائی دیتی۔

سلام سے متعلق

محمد بن اسماعیل بن ابراہیم، سلیمان یعنی ابن داؤد ہاشمی، ابراہیم بن سعد، عبداللہ بن جعفر، ابن مسور مخرمی، اسماعیل بن محمد، عامر بن سعد، سعد بن ابی وقاص سے روایت ہے کہ حضرت رسول کریم صلی اللہ علیہ و آلہ و سلم دائیں اور بائیں جانب سلام پھیرا کرتے تھے۔


٭٭ اسحاق بن ابراہیم، ابو عامرعقدی، عبداللہ بن جعفر مخرمی، اسماعیل بن محمد بن سعد، عامر بن سعد، سعد بن ابی وقاص سے روایت ہے کہ وہ جناب حضرت رسول کریم صلی اللہ علیہ و آلہ و سلم کو اپنی دائیں اور بائیں جانب سے دیکھا کرتے تھے یہاں تک کہ آپ صلی اللہ علیہ و آلہ و سلم کے رخسار مبارک کی سفیدی معلوم ہوتی تھی (یعنی سلام پھیرنے میں )۔

سلام پھیرتے وقت ہاتھ کہاں رکھے جائیں ؟

عمرو بن علی، ابو نعیم، مسعر، عبید اللہ ابن قبیطۃ، جابر بن سمرہ سے روایت ہے کہ ہم جس وقت حضرت رسول کریم صلی اللہ علیہ و آلہ و سلم کی اقتداء میں نماز ادا کیا کرتے تھے تو آپ صلی اللہ علیہ و آلہ و سلم کہا کرتے تھے السلام علیکم ورحمۃ اللہ۔ حضرت مسعر (راوی حدیث) وہ دائیں اور بائیں جانب ہاتھ سے اشارہ کیا کرتے تھے اور کہتے تھے کہ رسول کریم صلی اللہ علیہ و آلہ و سلم نے ارشاد فرمایا ان لوگوں کی کیا حالت ہے کہ جو اپنے ہاتھ اس طرح سے گھماتے ہیں کہ گویا وہ ہاتھ شریر گھوڑے کی دم ہیں۔ تمہارے میں سے کیا ہر ایک شخص کے واسطے یہ بات کافی نہیں ہے کہ وہ اپنے ہاتھ ران پر ہی رہنے دے۔ (وہ زبان سے ) دائیں اور بائیں جانب اپنے (مسلمان) بھائی کو سلام کرے۔


٭٭ محمد بن مثنی، معاذبن معاذ، زہیر، ابو اسحاق، عبدالرحمن بن اسود، اسود و علقمہ، عبداللہ بن مسعود رضی اللہ عنہ سے روایت ہے کہ میں نے حضرت رسول کریم صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم جھکنے اٹھنے اور کھڑے ہونے کے وقت تکبیر کہتے اور بیٹھ جاتے اور سلام پھیرتے دائیں اور بائیں جانب اور فرماتے یہاں تک کہ آپ صلی اللہ علیہ و آلہ و سلم کے رخسار کی سفیدی نظر آتی اور میں نے حضرت ابو بکر اور عمر کو بھی اسی طریقہ سے کرتے ہوئے دیکھا ہے۔


٭٭ حسن بن محمد زعفرانی، حجاج، ابن جریج، عمرو بن یحیی، محمد بن یحیی بن حبان، واسع بن حبان سے روایت ہے کہ انہوں نے حضرت عبداللہ بن عمر سے دریافت کیا حضرت رسول کریم صلی اللہ علیہ و آلہ و سلم کی نماز کے بارے میں تو حضرت عبداللہ رضی اللہ عنہ نے فرمایا کہ آپ صلی اللہ علیہ و آلہ و سلم اللہ اکبر فرماتے تو جس وقت آپ صلی اللہ علیہ و آلہ و سلم جھک جاتے اور اللہ اکبر فرماتے جس وقت اٹھ جاتے پھر آخر میں دائیں اور بائیں السَّلَامُ عَلَیْکُمْ وَرَحْمۃُ اللَّہِ فرماتے۔

بائیں جانب سلام میں کیا کہنا چاہئے ؟

قتیبہ، عبدالعزیز، عمرو بن یحیی، محمد بن یحیی بن حبان، واسع بن حبان سے روایت ہے کہ میں نے حضرت عبداللہ بن عمر سے حضرت رسول کریم صلی اللہ علیہ و آلہ و سلم کی نماز کے متعلق دریافت کیا کہ وہ نماز کس طریقہ سے تھی؟ تو انہوں نے تکبیر سے متعلق بیان فرمایا اور اس طرح سے کہا کہ آپ صلی اللہ علیہ و آلہ و سلم دائیں جانب السَّلَامُ عَلَیْکُمْ وَرَحْمۃُ اللَّہِ فرماتے اور بائیں جانب السَّلَامُ عَلَیْکُمْ وَرَحْمۃُ اللَّہِ فرماتے۔


٭٭ زید بن اخزم، ابن داؤد یعنی عبداللہ بن داؤد خریبی، علی بن صالح، ابو اسحاق، ابو احوص، عبداللہ بن مسعود سے روایت ہے کہ انہوں نے فرمایا کہ گویا میں حضرت رسول کریم صلی اللہ علیہ و آلہ و سلم کے مبارک گال کی سفیدی کو دیکھ رہا ہوں۔ آپ صلی اللہ علیہ و آلہ و سلم دائیں جانبالسَّلَامُ عَلَیْکُمْ وَرَحْمۃُ اللَّہِ فرماتے اور بائیں جانب السَّلَامُ عَلَیْکُمْ وَرَحْمۃُ اللَّہِ فرماتے۔


٭٭ محمد بن آدم، عمر بن عبید، ابو اسحاق، ابو احوص، عبداللہ بن مسعود رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم دائیں جانب اس طریقہ سے سلام پھیرا کرتے تھے کہ آپ صلی اللہ علیہ و آلہ و سلم کے گال کی سفیدی نظر آتی۔ اس طریقہ سے بائیں جانب سلام پھیرتے تھے 


٭٭ عمرو بن علی، عبدالرحمن، سفیان، ابو اسحاق، ابو احوص، عبداللہ بن مسعود رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم دائیں اور بائیں جانب سلام پھیرتے تو فرماتے السَّلَامُ عَلَیْکُمْ وَرَحْمۃُ اللَّہِ السَّلَامُ عَلَیْکُمْ وَرَحْمۃُ اللَّہِ یہاں تک کہ آپ صلی اللہ علیہ و آلہ و سلم کے گال کی سفیدی اس جانب سے اور اس جانب سے نظر آ جاتی۔


٭٭ ابراہیم بن یعقوب، علی بن حسن بن شقیق، حسین بن واقد، ابو اسحاق، علقمہ و اسود و ابو احوص، عبداللہ بن مسعود سے روایت ہے کہ حضرت رسول کریم صلی اللہ علیہ و آلہ و سلم دائیں جانب سلام پھیرتے السَّلَامُ عَلَیْکُمْ وَرَحْمۃُ اللَّہِ۔ یہاں تک کہ دائیں رخسار کی سفیدی نظر آتی پھر بائیں جانب سلام پھیرتے السَّلَامُ عَلَیْکُمْ وَرَحْمۃُ اللَّہِ۔ یہاں تک کہ بائیں رخسار کی سفیدی نظر آتی۔

سلام کے وقت ہاتھوں سے اشارہ کرنا

احمد بن سلیمان، عبید اللہ بن موسی، اسرائیل، فرات القزاز، عبید اللہ، ابن قبطیٰۃ، جابر بن سمرہ سے روایت ہے کہ میں نے حضرت رسول کریم صلی اللہ علیہ و آلہ و سلم کے ہمراہ نماز ادا کی تو ہم جس وقت سلام پھیرتے ہاتھوں کو اٹھاتے اور کہتے السَّلَامُ عَلَیْکُمْ السَّلَامُ عَلَیْکُمْ آپ صلی اللہ علیہ و آلہ و سلم نے ہماری طرف دیکھا اور فرمایا کیا حالت ہے۔ تمہاری اپنے ہاتھوں سے اشارہ کرتے ہو یا وہ دمیں ہیں شریر گھوڑوں کی۔ جس وقت تمہارے میں سے کوئی شخص نماز یا سلام پھیرے تو اس کو چاہیے کہ وہ اپنے نزدیک والے شخص کی جانب دیکھے لیکن ہاتھ سے اشارہ نہ کرے۔


جس وقت امام سلام کرے تو اس وقت مقتدی کو بھی کرنا چاہئے 

سوید بن نصر، عبداللہ بن مبارک، معمر، زہری، محمود بن ربیع، عتبان بن مالک سے روایت ہے کہ میں اپنی قوم قبیلہ بنو سالم کی امامت میں مشغول رہا کرتا تھا کہ ایک مرتبہ میں رسول کریم صلی اللہ علیہ و آلہ و سلم کی خدمت میں حاضر ہوا اور عرض کیا یا رسول اللہ صلی اللہ علیہ و آلہ و سلم میری آنکھوں کی روشنی رخصت ہو گئی ہے اور راستہ میں ندی نالے مجھ کو (دربار نبوی) اور مسجد نبوی صلی اللہ علیہ و آلہ و سلم میں حاضری سے روکتے ہیں تو میری خواہش ہے کہ آپ صلی اللہ علیہ و آلہ و سلم میرے مکان پر تشریف لائیں اور کسی جگہ نماز پڑھ دیں جس کو میں مسجد بنا لوں۔ آپ صلی اللہ علیہ و آلہ و سلم نے فرمایا انشاء اللہ میں حاضر ہوں گا۔ چنانچہ صبح کے وقت رسول کریم صلی اللہ علیہ و آلہ و سلم تشریف لائے اور حضرت ابو بکر صدیق آپ صلی اللہ علیہ و آلہ و سلم کے ساتھ تھے اور دن چڑھ گیا تھا۔ آپ صلی اللہ علیہ و آلہ و سلم نے داخل ہونے کی اجازت طلب فرمائی میں نے اس کو اجازت دے دی۔ آپ صلی اللہ علیہ و آلہ و سلم بیٹھے نہیں اور فرمایا تم اپنے مکان میں کس جگہ چاہتے ہو کہ میں نماز پڑھوں میں نے ایک جگہ کی نشاندہی کی جس جگہ میں چاہتا تھا آپ صلی اللہ علیہ و آلہ و سلم کا نماز ادا کرنا آپ صلی اللہ علیہ و آلہ و سلم کھڑے ہوئے ہم نے آپ صلی اللہ علیہ و آلہ و سلم کی اقتداء میں صف باندھی آپ صلی اللہ علیہ و آلہ و سلم نے نماز ادا فرمائی پھر آپ صلی اللہ علیہ و آلہ و سلم نے سلام پھیرا اور ہم نے بھی آپ صلی اللہ علیہ و آلہ و سلم کے ساتھ ہی سلام پھیرا۔

نماز سے فراغت کے بعد سجدہ کرنے سے متعلق

سلیمان بن داؤد بن حماد بن سعد، ابن وہب، ابن ابو ذئب و عمرو بن حارث و یونس بن یزید، ابن شہاب، عروہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم نماز عشاء سے فراغت کے بعد نماز فجر ہونے تک گیارہ رکعت پڑھا کرتے تھے اور ہر ان میں سے ایک رکعت وتر کی ہوتی تھی اور آپ صلی اللہ علیہ و آلہ و سلم اس قدر دیر تک سجدہ فرماتے جس قدر تاخیر تک تمہارے میں سے کوئی شخص پچاس آیات کریمہ پڑھے آپ صلی اللہ علیہ و آلہ و سلم کے سر کے اٹھانے سے قبل اور تمہارے میں سے ایک شخص دوسرے شخص سے زیادہ جلدی پڑھ سکتا ہے (مختصراً)

سلام پھیرنے اور گفتگو کرنے کے بعد سجدہ سہو

محمد بن آدم، حفص، اعمش، ابراہیم، علقمہ، عبداللہ بن مسعود سے روایت ہے کہ حضرت رسول کریم صلی اللہ علیہ و آلہ و سلم نے سلام پھیرا پھر گفتگو فرمائی اس کے بعد سہو کے سجدے فرمائے۔

سجدہ سہو کے بعد سلام

سوید بن نصر، عبداللہ بن مبارک، عکرمۃ بن عمار، ضمضم بن جوس، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے سہو کے دو سجدے کئے بیٹھے ہی بیٹھے پھر آپ صلی اللہ علیہ و آلہ و سلم نے سلام پھیرا۔


٭٭ یحیی بن حبیب بن عربی، حماد، خالد، ابو قلابۃ، ابو مہلب، عمران بن حصین سے روایت ہے کہ حضرت رسول کریم صلی اللہ علیہ و آلہ و سلم نے تین رکعات ادا فرما کر سلام پھیر دیا تو حضرت خرباق (کہ جن کو ذوالیدین کہتے ہیں ) عرض کیا یا رسول اللہ صلی اللہ علیہ و آلہ و سلم آپ صلی اللہ علیہ و آلہ و سلم نے تین رکعات پڑھیں آپ صلی اللہ علیہ و آلہ و سلم نے جو رکعات باقی تھی اس کو پڑھا پھر سہو کے دو سجدے فرمائے پھر سلام پھیرا۔


٭٭ احمد بن سلیمان، عمرو بن عون، ابو عوانہ، ہلال، عبدالرحمن بن ابو لیلی، براء بن عازب سے روایت ہے کہ میں نے حضرت رسول کریم صلی اللہ علیہ و آلہ و سلم کو ایک روز غور سے دیکھا تو آپ صلی اللہ علیہ و آلہ و سلم کا کھڑا ہونا نماز میں پھر رکوع کرنا۔ پھر رکوع سے فراغت کے بعد کھڑے ہونا اور پھر سجدہ کرنا پھر سجدہ کر کے بیٹھ جانا پھر دوسرا سجدہ کرنا۔ پھر سلام پھیر کر بیٹھ جانا سب قریب قریب تھا یعنی ہر ایک دوسرے کے برابر تھا۔


٭٭ محمد بن سلمہ، ابن وہب، یونس، ابن شہاب، ہند بنت حارث، ام سلمہ سے روایت ہے کہ حضرت رسول کریم صلی اللہ علیہ و آلہ و سلم کے دور میں خواتین نماز سے سلام پھیرتے ہی اٹھ جایا کرتی تھیں اور حضرت رسول کریم صلی اللہ علیہ و آلہ و سلم اس جگہ پر بیٹھے رہتے تھے اور مرد حضرات بھی سب کے سب بیٹھے رہتے جس وقت تک خدا کو منظور ہوتا پھر جس وقت آپ صلی اللہ علیہ و آلہ و سلم اٹھ جاتے تو مرد بھی اٹھ جاتے۔

سلام پھیرتے ہی اٹھ جانا

یعقوب بن ابراہیم، یحیی، سفیان، یعلی بن عطاء، جابر بن یزید بن اسود سے روایت ہے کہ انہوں نے حضرت رسول کریم صلی اللہ علیہ و آلہ و سلم کے ساتھ نماز فجر ادا فرمائی۔ آپ صلی اللہ علیہ و آلہ و سلم نماز سے فراغت کے بعد فوراً ہی اٹھ گئے۔

امام کے سلام پھیرنے کے بعد تکبیر کہنے کے بارے میں 

بشیر بن خالدعسکری، یحیی بن آدم، سفیان بن عیینہ ، عمرو، ابو معبد، عبداللہ ابن عباس سے روایت ہے کہ مجھ کو جس وقت معلوم ہوتا کہ حضرت رسول کریم صلی اللہ علیہ و آلہ و سلم نماز سے فارغ ہو گئے جبکہ تکبیر ہوتی۔


نماز سے فراغت کے بعد معوذ تین (سورۃ الفلق و سورہ ناس) کی تلاوت

محمد بن سلمہ، ابن وہب، لیث، حنین بن ابو حکیم، علی بن رباح، عقبہ بن عامر رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم نے ہر ایک نماز کے بعد مجھ کو سورۃ الفلق اور سورہ الناس پڑھنے کا حکم فرمایا۔

سلام کے بعد استغفار پڑھنا

محمود بن خالد، ولید، ابو عمرو او زاعی، شداد، ابو عمار، ثوبان سے روایت ہے جو کہ حضرت رسول کریم صلی اللہ علیہ و آلہ و سلم کے آزاد کردہ غلام تھے کہ حضرت رسول کریم صلی اللہ علیہ و آلہ و سلم جس وقت نماز سے فارغ ہو جایا کرتے تھے تو آپ صلی اللہ علیہ و آلہ و سلم تین مرتبہ استغفار پڑھا کرتے تھے پھر ارشاد فرماتے یعنی اے اللہ! تو پر قسم کی برائی اور عیب سے سالم اور بری ہے اور تیری جانب سے ہماری سلامتی ہے تو بڑی برکت والا ہے تو اے بزرگی اور عزت والے !

استغفار کے بعد ذکر خداوندی میں مشغول ہونا

محمد بن عبدالاعلیٰ و محمد بن ابراہیم بن صدران، خالد، شعبہ، عاصم، عبداللہ بن حارث، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم جس وقت سلام پھیرتے تھے تو فرماتے (ترجمہ گزر چکا)۔


سلام کے بعد کیا دعا پڑھی جائے ؟

محمد بن شجاع المروذی، اسماعیل ابن علیٰۃ، حجاج بن ابو عثمان، ابو زبیر، عبداللہ بن زبیر سے روایت ہے کہ وہ فرماتے تھے کہ حضرت رسول کریم صلی اللہ علیہ و آلہ و سلم جس وقت سلام پھیرتے تو فرماتے لَا إِلَہَ إِلَّا اللَّہُ وَحْدَہُ لَا شَرِیکَ لَہُ لَہُ الْمُلْکُ وَلَہُ الْحَمْدُ وَہُوَ عَلَی کُلِّ شَیْئٍ قَدِیرٌ لَا حَوْلَ وَلَا قُوَّٰۃَ إِلَّا بِاللَّہِ لَا إِلَہَ إِلَّا اللَّہُ لَا نَعْبُدُ إِلَّا إِیَّاہُ أَہْلَ النِّعْمۃِ وَالْفَضْلِ وَالثَّنَائِ الْحَسَنِ لَا إِلَہَ إِلَّا اللَّہُ مُخْلِصِینَ لَہُ الدِّینَ وَلَوْ کَرِہَ الْکَافِرُونَ۔ یعنی تیرے علاوہ کوئی سچا معبود نہیں ہے اے ذوالجلال والاکرام! اور تیرا کوئی بھی شریک نہیں ہے اس کی بادشاہت ہے اور اس کے واسطے تعریف ہے اور وہ ہر ایک بات پر قدرت رکھتا ہے گناہ سے بچا اور حفاظت نہیں ہے نہ طاقت ہے عبادت کی لیکن اللہ کی مد د سے ہم کسی دوسرے کی عبادت نہیں کرتے مگر اس ذات کی اور وہ ہی ذات لائق ہے نعمت اور فضل کے اور عمدہ تعریف کے کوئی سچا معبود نہیں علاوہ خدا کے ہم اس کی خالص عبادت کرتے ہیں اور اگرچہ مشرکین اور کفار برا مانیں۔

سلام کے بعد تسبیح پڑھنا اور ذکر کرنا

اسحاق بن ابراہیم، عبٍدۃ، ہشام بن عروہ، ابو زبیر سے روایت ہے کہ حضرت عبداللہ بن ابو زبیر ہر ایک نماز کے بعد اس طریقہ سے فرمایا کرتے تھے لَا إِلَہَ إِلَّا اللَّہُ وَحْدَہُ لَا شَرِیکَ لَہُ لَہُ الْمُلْکُ وَلَہُ الْحَمْدُ وَہُوَ عَلَی کُلِّ شَیْئٍ قَدِیرٌ لَا حَوْلَ وَلَا قُوَّٰۃَ إِلَّا بِاللَّہِ لَا إِلَہَ إِلَّا اللَّہُ لَا نَعْبُدُ إِلَّا إِیَّاہُ أَہْلَ النِّعْمۃِ وَالْفَضْلِ وَالثَّنَاءِ الْحَسَنِ لَا إِلَہَ إِلَّا اللَّہُ مُخْلِصِینَ لَہُ الدِّینَ وَلَوْ کَرِہَ الْکَافِرُونَ اور وہ فرمایا کرتے تھے کہ حضرت رسول کریم صلی اللہ علیہ و آلہ و سلم ان کلمات کو ہر ایک نماز کے بعد پڑھتے تھے۔


نماز کے بعد کی ایک اور دعا

محمد بن منصور، سفیان، عبٍدۃ بن ابو لبابۃ، عبدالملک بن اعین، وراد سے روایت ہے کہ جو مغیرہ بن شعبہ کے کاتب تھے کہ حضرت معاویہ بن ابی سفیان نے مغیرہ بن شعبہ کو لکھا کہ مجھے تم وہ دعا بتلا جو کہ تم نے رسول کریم صلی اللہ علیہ و آلہ و سلم سے سنی ہے۔ جو انہوں نے بیان کیا آپ صلی اللہ علیہ و آلہ و سلم جس وقت نماز سے فارغ ہو جاتے تو فرماتے لَا إِلَہَ إِلَّا اللَّہُ وَحْدَہُ لَا شَرِیکَ لَہُ لَہُ الْمُلْکُ وَلَہُ الْحَمْدُ وَہُوَ عَلَی کُلِّ شَیْئٍ قَدِیرٌ لَا حَوْلَ وَلَا قُوَّٰۃَ إِلَّا بِاللَّہِ لَا إِلَہَ إِلَّا اللَّہُ لَا نَعْبُدُ إِلَّا إِیَّاہُ أَہْلَ النِّعْمۃِ وَالْفَضْلِ وَالثَّنَائِ الْحَسَنِ لَا إِلَہَ إِلَّا اللَّہُ مُخْلِصِینَ لَہُ الدِّینَ وَلَوْ کَرِہَ الْکَافِرُونَ۔ یعنی کوئی سچا معبود نہیں ہے علاوہ خدا کے وہ تنہا ہے اور اس کا کوئی شریک اور حصہ دار نہیں ہے اس کی بادشاہت ہے تمام قسم کی تعریف اس کی شایان شان ہے اور جس کو تو روک دے اس کا کوئی دینے والا نہیں ہے اور تیرے عذاب سے مال دار کو اس کا مال نہیں بچا سکتا۔


٭٭ محمد بن قدامۃ، جریر، منصور، مسیب ابو العلاء، وراد سے روایت ہے کہ حضرت مغیرہ بن شعبہ نے حضرت معاویہ بن ابی سفیان کو لکھا کہ حضرت رسول کریم صلی اللہ علیہ و آلہ و سلم جب سلام پھیرتے تھے تو نماز کے بعد فرماتے لَا إِلَہَ إِلَّا اللَّہُ وَحْدَہُ لَا شَرِیکَ لَہُ لَہُ الْمُلْکُ وَلَہُ الْحَمْدُ وَہُوَ عَلَی کُلِّ شَیْئٍ قَدِیرٌ لَا حَوْلَ وَلَا قُوَّٰۃَ إِلَّا بِاللَّہِ لَا إِلَہَ إِلَّا اللَّہُ لَا نَعْبُدُ إِلَّا إِیَّاہُ أَہْلَ النِّعْمۃِ وَالْفَضْلِ وَالثَّنَائِ الْحَسَنِ لَا إِلَہَ إِلَّا اللَّہُ مُخْلِصِینَ لَہُ الدِّینَ وَلَوْ کَرِہَ الْکَافِرُونَ۔


یہ دعا کتنی مرتبہ پڑھی جائے 

حسن بن اسماعیل مجالدی، ہیثم، مغیرۃ، یعقوب بن ابراہیم، ہیثم، مغیرۃ، اشجعی، وراد سے روایت ہے کہ جو مغیرہ بن شعبہ کے کاتب تھے کہ حضرت معاویہ نے حضرت مغیرہ کو تحریر کیا میرے پاس وہ دعا تحریر کر کے بھیج دو کہ جو تم نے حضرت رسول کریم صلی اللہ علیہ و آلہ و سلم سے سنی ہو۔ حضرت مغیرہ نے اس کا جواب لکھا کہ میں نے حضرت رسول کریم صلی اللہ علیہ و آلہ و سلم سے سنا ہے آپ صلی اللہ علیہ و آلہ و سلم نماز پڑھ کر فرمایا کرتے تھے لَا إِلَہَ إِلَّا اللَّہُ وَحْدَہُ لَا شَرِیکَ لَہُ لَہُ الْمُلْکُ وَلَہُ الْحَمْدُ وَہُوَ عَلَی کُلِّ شَیْئٍ قَدِیرٌ لَا حَوْلَ وَلَا قُوَّٰۃَ إِلَّا بِاللَّہِ لَا إِلَہَ إِلَّا اللَّہُ لَا نَعْبُدُ إِلَّا إِیَّاہُ أَہْلَ النِّعْمۃِ وَالْفَضْلِ وَالثَّنَاءِ الْحَسَنِ لَا إِلَہَ إِلَّا اللَّہُ مُخْلِصِینَ لَہُ الدِّینَ وَلَوْ کَرِہَ الْکَافِرُونَ۔ تین مرتبہ۔

سلام کے بعد کا ایک اور ذکر

محمد بن اسحاق ، ابو سلمہ خزاعی، منصور بن سلمہ، خلاد بن سلیمان، ابو سلمہ، خالد بن ابو عمران، عروہ، عائشہ صدیقہ سے روایت ہے کہ رسول کریم صلی اللہ علیہ و آلہ و سلم جب کسی مجلس میں بیٹھ جاتے یا نماز پڑھتے تو چند کلمات کہتے۔ عائشہ صدیقہ رضی اللہ عنہ نے آپ صلی اللہ علیہ و آلہ و سلم سے ان کلموں کے بارے میں دریافت کیا۔ عائشہ صدیقہ نے فرمایا کہ اگر وہ شخص نیک گفتگو کرتا ہے تو یہ جملے قیامت تک میری طرح ان پر قائم رہتے ہیں اور جو شخص دوسری قسم کی گفتگو کرے تو ان باتوں کا کفارہ ہو جاتے ہیں وہ کلمات یہ ہیں سُبْحَانَکَ اللَّہُمَّ وَبِحَمْدِکَ أَسْتَغْفِرُکَ وَأَتُوبُ إِلَیْکَ


سلام کے بعد ایک دوسری قسم کی دعا

احمد بن سلیمان، قدامۃ، حبسرۃ، عائشہ صدیقہ رضی اللہ عنہ سے روایت ہے کہ ایک یہودی عورت میرے پاس آئی اور کہنے لگی عذاب قبر پیشاب کے لگنے سے ہوتا ہے۔ اس پر میں نے کہا تو جھوٹی ہے۔ اس نے کہا نہیں سچ ہے ہم کو حکم ہے کہ اگر پیشاب کھال یا کپڑے پر لگ جائے تو اس کو کاٹ ڈالیں اور رسول کریم صلی اللہ علیہ و آلہ و سلم ایک دن نماز پڑھنے کے واسطے نکلے ہم گفتگو میں مشغول تھے۔ آپ صلی اللہ علیہ و آلہ و سلم نے فرمایا کیا بات ہے ؟ میں نے عرض کیا جو اس یہودی خاتون نے کہا تھا۔ آپ صلی اللہ علیہ و آلہ و سلم نے فرمایا وہ خاتون سچ کہتی ہے پھر اس دن سے آپ صلی اللہ علیہ و آلہ و سلم نے کوئی نماز نہیں پڑھی۔ لیکن نماز کے بعد فرمایا وہ خاتون سچ کہتی ہے۔ پھر نماز کے بعد ارشاد فرمایا (ہر نماز کے بعد پڑھا) رب جبرائیل و میکائیل۔ اے میرے پروردگار مجھ کو دوزخ کی گرمی اور عذاب قبر سے محفوظ فرما۔

ایک دوسری قسم کی دعا کے بارے میں 

عمرو بن سواد بن اسود بن عمرو، ابن وہب، حفص بن میسرۃ، موسیٰ بن عقبۃ، عطاء بن ابو مروان سے روایت ہے کہ حضرت کعب رضی اللہ عنہ نے حلف سے کہا کہ اس نے خدا کی قسم اس ذات کی قسم کہ جس نے حضرت موسیٰ کے واسطے دریا کو چیر دیا کہ ہم نے تورات میں دیکھا ہے کہ حضرت داؤد علیہ السلام جس وقت نماز سے فارغ ہوتے تو فرماتے آخر تک۔ یعنی اے خدا میرا دین درست فرما دے اور میری دنیا سنوار دے۔ جس میں کہ میرا رزق ہے اے اللہ میں پناہ مانگتا ہوں تیرے غصہ سے تیری رضامندی سے اور میں پناہ مانگتا ہوں تیری معافی کی تیرے عذاب سے اور میں پناہ مانگتا ہوں تیری تجھ سے اور تیرے عنایت کئے ہوئے رزق کو کوئی روکنے اور منع کرنے والا نہیں ہے اور جس سے تو منع کر دے اور جس کو تو روک دے وہ کوئی دینے والا نہیں ہے اور دولت مند کی دولت تیرے سامنے کوئی کام نہ آئے گی۔ مروان نے نقل کیا حضرت صہیب نے ان سے نقل کیا کہ حضرت محمد صلی اللہ علیہ و آلہ و سلم جس وقت نماز سے فارغ ہو جاتے تھے تو یہ جملے پڑھتے تھے۔

نماز کے بعد پناہ مانگنے کے بارے میں 

عمرو بن علی، یحیی، عثمان شحام، مسلم بن ابو بکرہ سے روایت ہے کہ میرے والد نماز کے بعد فرماتے تھے اے خدا! میں پناہ مانگتا ہوں کفر سے اور فقر سے اور عذاب قبر سے۔ چنانچہ میں بھی کہنے لگا کہ میرے والد نے دریافت کیا کہ تم نے یہ جملے کس جگہ سے سیکھے ہیں۔ تو میں نے عرض کیا کہ آپ سے ہی سیکھے ہیں انہوں نے کہا حضرت رسول کریم صلی اللہ علیہ و آلہ و سلم ان جملوں کو نماز کے بعد پڑھا کرتے تھے۔

سلام کے بعد تسبیح کتنی مرتبہ پڑھنا چاہئے ؟

یحیی بن حبیب بن عربی، حماد، عطاء بن سائب، عبداللہ بن عمر سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ دو خصلتیں ہیں جن کو اگر کوئی مسلمان اختیار کرے تو وہ شخص جنت میں داخل ہو گا اور وہ آسان ہیں۔ حضرت رسول کریم صلی اللہ علیہ و آلہ و سلم نے ارشاد فرمایا پانچ وقت کی نمازیں خداوند قدوس کی تسبیح کرتی ہیں اور تمہارے میں سے ہر ایک شخص ہر ایک نماز کے بعد دس مرتبہ تسبیح کرے (یعنی پڑھے ) اور ہر ایک تمہارے میں سے ہر ایک نماز کے بعد دس مرتبہ کہے اور دس مرتبہ الحمد للہ پڑھے اور دس مرتبہ اللہ اکبر پڑھے تو تمام کا مجموعہ ایک سو پچاس کلمات ہو گئے۔ زبان پر ایک ہزار پانچ سو میزان پر کیونکہ ہر ایک نیک عمل کے عوض خداوند قدوس دس نیک عمل لکھتا ہے۔ میں نے رسول کریم صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم اپنی انگلیوں پر ان جملوں کو شمار فرمایا کرتے تھے اور جس وقت تمہارے میں سے کوئی شخص اپنے بستر پر سونے کیلئے جائے تو اس کو چاہیے کہ وہ 33 مرتبہ پڑھے اور الحمد للہ بھی 33 مرتبہ ہی پڑھے اور اس کو چاہیے کہ وہ 34مرتبہ اللہ اکبر پڑھے تو یہ مجموعی عدد زبان پر ایک سو بن گیا اور میزان اعمال میں یہ عدد ایک ہزار بن گیا اور یہ عدد اور مذکورہ بالا عدد شامل کر کے (روزانہ میزان میں ڈھائی ہزار ہو گئے ) حضرت رسول کریم صلی اللہ علیہ و آلہ و سلم نے ارشاد فرمایا کہ پھر تمہارے میں سے کون شخص دھائی ہزار گناہوں کا ارتکاب کرتا ہے۔ اس لئے کہ جس وقت روزانہ اس قدر گناہ کرے گا تب خداوند قدوس اس کے نیک اعمال سے آگے بڑھ سکتے ہیں اس طریقہ سے تو نیک اعمال ہی میں اضافہ ہوتا رہے گا لوگوں نے عرض کیا کہ یا رسول اللہ صلی اللہ علیہ و آلہ و سلم ان ہر دو عادت کا اختیار کرنا بڑا مشکل اور دشوار بنا دیا ہے۔ آپ صلی اللہ علیہ و آلہ و سلم نے فرمایا کہ نماز کے درمیان شیطان حاضر ہوتا ہے اور نمازی سے کہتا ہے کہ تم فلاں وقت کی بات یاد کرو اور تم ذرا فلاں مقدمہ کو بھی یاد کرو (بس ان ہی جملوں کا کہنا نماز میں بھول پیدا کرتا ہے ) اسی طریقہ سے شیطان سونے کے وقت آتا ہے اور وہ یہ کلمات نہیں کہنے دیتا۔

ایک دوسری قسم کی تسبیح سے متعلق

محمد بن اسماعیل بن سمرہ، اسباط، عمرو بن قیس، حکم، عبدالرحمن بن ابی لیلی، کعب بن عجزٰۃ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ نماز کے بعد متعدد الفاظ ہیں کہنے کے واسطے کہ جن کو پڑھنے والا شخص مایوس اور محروم نہیں ہو سکتا۔ 33مرتبہ کہنا اور 33 مرتبہ ہر ایک نماز کے بعد الحمد للہ کہنا اور 34 مرتبہ اللہ اکبر پڑھنا۔


٭٭ موسی بن حزام ترمذی، یحیی بن آدم، ابن ادریس، ہشام بن حسان، محمد بن سیرین، کثیر ابن افلح، زید بن ثابت سے روایت ہے کہ حضرات صحابہ کرام کو حکم ہوا ہر ایک نماز کے بعد 33مرتبہ کہنے کا اور 33مرتبہ الحمد للہ کہنے کا اور 34 مرتبہ اللہ اکبر کہنے کا کہ ایک شخص جو قبیلہ انصار کا تھا وہ حاضر ہوا اور اس نے عرض کیا کہ تم 33 مرتبہ ہر ایک کلمہ کو پڑھو اور تم ایک مرتبہ لَا اِلہَ اِلَّا اللہ کہو صبح کے وقت انہوں نے حضرت رسول کریم صلی اللہ علیہ و آلہ و سلم سے عرض کیا تو آپ صلی اللہ علیہ و آلہ و سلم نے ارشاد فرمایا کہ ٹھیک ہے تم اس طریقہ سے کرو۔


٭٭ عبید اللہ بن عبدالکریم ابو زرعہ الرازی، احمد بن عبداللہ بن یونس، علی بن فضیل بن عیاض، عبدالعزیز بن ابو داؤد، نافع، عبداللہ ابن عمر سے روایت ہے کہ ایک آدمی نے خواب میں دیکھا اس شخص نے کسی دوسرے شخص سے دریافت کیا تم کو تمہارے پیغمبر حضرت رسول کریم صلی اللہ علیہ و آلہ و سلم نے کیا حکم ارشاد فرمایا؟ انہوں نے جواب میں فرمایا کہ ہم لوگوں کو حکم ہوا ہے 33 مرتبہ اور مرتبہ 33 الحمد للہ اور 34 مرتبہ اللہ اکبر کہنے کا یہ مجموعی عدد سو ہو گئے اس نے کہا کہ 33 مرتبہ کہو اور 33 مرتبہ الحمد پڑھو اور تم 33 مرتبہ اللہ اکبر کہو اور ایک مرتبہ لَا اِلہَ اِلَّا اللہ کہو پھر صبح کے وقت اس شخص نے حضرت رسول کریم صلی اللہ علیہ و آلہ و سلم سے اس خواب کے بارے میں عرض کیا آپ صلی اللہ علیہ و آلہ و سلم نے صحابہ کرام سے فرمایا تم اسی طرح سے کرو جیسا کہ انصاری نے بیان کیا (یہ واضح رہے کہ وہ خواب درست تھا اور خداوند قدوس کی جانب سے تعلیم دی گئی تھی)۔

ایک دوسری قسم کی تسبیح سے متعلق احادیث

محمد بن بشار، محمد، شعبہ، محمد بن عبدالرحمن، طلحہ، کریب، عبداللہ ابن عباس، جویریٰۃ بنت حارث سے روایت ہے کہ حضرت رسول کریم صلی اللہ علیہ و آلہ و سلم ایک روز ان کے پاس سے گزرے تو دیکھا کہ وہ مسجد میں بیٹھی ہوئی دعا مانگ رہی ہیں پھر دوپہر کے وقت اس طرف گئے اور ان سے فرمایا کیا تم اب اس وقت تک اسی حالت میں ہو تو انہوں نے جواب دیا کہ جی ہاں۔ آپ صلی اللہ علیہ و آلہ و سلم نے فرمایا میں تم کو چار کلمات کی تعلیم دیتا ہوں تم ان کو پڑھا کرو وہ کلمات یہ ہیں تین مرتبہ اور تین ہی مرتبہ یہ دعا بھی تین مرتبہ اور یہ دعا بھی تین مرتبہ۔

ایک دوسری قسم کی تسبیح کے بارے میں 

علی بن حجر، عتاب، ابن بشیر، خصیف، عکرمۃ و مجاہد، عبداللہ ابن عباس سے روایت ہے کہ فقیر اور محتاج لوگ ایک دن خدمت نبوی صلی اللہ علیہ و آلہ و سلم میں حاضر ہوئے اور عرض کیا یا رسول اللہ! مالدار لوگ ہم جیسی نماز ادا کرتے ہیں اور وہ لوگ ہم لوگوں جیسی نماز کے علاوہ ہم لوگوں جیسا روزہ رکھتے ہیں پھر ان کے پاس دولت ہے وہ اس دولت کو صدقہ کرتے ہیں اور اس سے وہ لوگ غلام خرید کر آزاد کرتے ہیں (ہم ان کی برابری کیسے کریں ؟) یہ سن کر رسول کریم صلی اللہ علیہ و آلہ و سلم نے ارشاد فرمایا تم لوگ نماز کے بعد 33 مرتبہ اور الحمد للہ 33 مرتبہ اور اللہ اکبر 33 مرتبہ اور لَا اِلہَ اِلَّا اللہ دس مرتبہ کہا کرو تو تم لوگ مذکورہ بالا لوگوں کے برابر پہنچ جاؤ گے ان لوگوں سے جو کہ تم سے آگے ہیں۔ یعنی درجات میں تم سے بڑھے ہوئے ہیں اور اس طریقہ سے تم لوگ اپنے سے بعد میں آنے والے لوگوں سے اور زیادہ آگے چلے جاؤ گے۔

ایک دوسری قسم کی دعا کے بارے میں 

احمد بن حفص بن عبداللہ نیسابوری، ابراہیم یعنی ابن طہمان، حجاج بن حجاج، ابو زبیر، ابو علقمہ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا نماز فجر کے بعد جو شخص ایک سو مرتبہ کہے اور ایک سو مرتبہ لَا اِلہَ اِلَّا اللہ کہے تو اس شخص کے گناہ معاف کر دیئے جاتے ہیں اگرچہ وہ گناہ سمندر کے جھاگ کے برابر ہی کیوں نہ ہوں۔

تسبیح کے شمار کرنے کے بارے میں احادیث

محمد بن عبدالاعلیٰ صنعانی و حسین بن محمد، عثام بن علی، اعمش، عطاء بن سائب، عبداللہ بن عمر سے روایت ہے کہ میں نے حضرت رسول کریم صلی اللہ علیہ و آلہ و سلم کو (انگلیوں پر) تسبیح شمار کرتے ہوئے دیکھا۔

سلام کے بعد چہرہ خشک نہ کرنے کے بارے میں 

قتیبہ بن سعید، بکر، ابن مضر، ابن ہاد، محمد بن ابراہیم، ابو سلمہ بن عبدالرحمن، ابو سعید خدری سے روایت ہے کہ حضرت رسول کریم صلی اللہ علیہ و آلہ و سلم (رمضان میں ) اعتکاف فرمایا کرتے تھے یعنی آخری عشرہ میں۔ جس وقت رات گزرنے کو ہوتی اور 21 ویں رات آتی ہے تو آپ صلی اللہ علیہ و آلہ و سلم گھر تشریف لے جاتے اور جو لوگ آپ صلی اللہ علیہ و آلہ و سلم کے ہمراہ اعتکاف کیا کرتے تھے تو وہ لوگ بھی اپنے مکانات کو واپس ہو جاتے تھے پھر ایک مہینہ میں آپ صلی اللہ علیہ و آلہ و سلم جس رات میں واپس آتے ٹھہرے رہے اور لوگوں کو خطبہ سنایا اور خدا کو جو منظور تھا اس کا لوگوں کو حکم فرمایا۔ پھر ارشاد فرمایا کہ میں اعتکاف کرتا تھا اس عشرہ میں۔ آپ صلی اللہ علیہ و آلہ و سلم کی یہ بات مجھ کو بہتر معلوم ہوئی کہ میں اعتکاف کرتا تھا آخر عشرہ میں۔ تو جس آدمی نے میرے ساتھ اعتکاف کیا ہے وہ شخص اپنی جگہ قائم رہے اور میں نے رات کو یعنی شب قدر میں دیکھا ہے پھر میں بھول گیا اب تم اس کو آخری عشرہ میں تلاش کرو ہر ایک طاق رات میں اور میں نے دیکھا کہ میں اس رات میں کیچڑ میں سجدہ کرتا ہوں۔ ابو سعید نے نقل کیا کہ 21 ویں رات میں بارش ہوئی اور جس جگہ حضرت رسول کریم صلی اللہ علیہ و آلہ و سلم مسجد میں نماز پڑھا کرتے تھے تو اس جگہ پر بارش ہوئی میں نے آپ صلی اللہ علیہ و آلہ و سلم کو دیکھا آپ صلی اللہ علیہ و آلہ و سلم نماز فجر سے فارغ ہو گئے تھے اور آپ صلی اللہ علیہ و آلہ و سلم کا چہرہ پانی اور مٹی سے تر ہو گیا تھا (آپ صلی اللہ علیہ و آلہ و سلم نے اپنے چہرہ کو خشک نہ کیا)۔

نماز کے سلام کے بعد جس جگہ نماز پڑھی ہے اس جگہ امام کا بیٹھے رہنا

قتیبہ بن سعید، ابو احوص، سماک، جابر بن سمرہ سے روایت ہے کہ حضرت رسول کریم صلی اللہ علیہ و آلہ و سلم جس وقت نماز فجر ادا فرماتے تو نماز کی جگہ پر بیٹھے رہتے سورج کے نکلنے تک۔


٭٭ احمد بن سلیمان، یحیی بن آدم، زہیر، سماک بن حرب سے روایت ہے کہ میں نے جابر بن سمرہ سے کہا کہ تم لوگ رسول کریم صلی اللہ علیہ و آلہ و سلم کے پاس بیٹھا کرتے تھے انہوں نے کہا جی ہاں ! رسول کریم صلی اللہ علیہ و آلہ و سلم جس وقت نماز فجر ادا فرماتے تو اسی طرح بیٹھے رہتے آفتاب کے طلوع ہونے تک پھر آپ صلی اللہ علیہ و آلہ و سلم اپنے صحابہ کرام سے گفتگو فرماتے وہ حضرات دور جاہلیت کا تذکرہ فرمایا کرتے تھے اور اشعار پڑھتے اور ہنستے اور آپ صلی اللہ علیہ و آلہ و سلم اس پر مسکراتے۔


نماز سے فارغ ہو کر کس طرف گھوما جائے ؟

قتیبہ بن سعید، ابو عوانۃ، سدی سے روایت ہے کہ میں نے حضرت انس بن مالک سے دریافت کیا کہ جس وقت میں نماز سے فارغ ہو جاؤں تو میں کس جانب رخ کروں یعنی دائیں یا بائیں جانب رخ کروں ؟ تو انہوں نے فرمایا کہ میں نے اکثر حضرت رسول کریم صلی اللہ علیہ و آلہ و سلم کو دائیں جانب رخ پھیرتے ہوئے دیکھا ہے۔


٭٭ ابوحفص عمرو بن علی، یحیی، اعمش، عمارۃ، الاسود سے روایت ہے کہ حضرت عبداللہ بن مسعود نے فرمایا تمہارے میں سے کوئی شخص اپنے اوپر شیطان کا ایک حصہ نہ لگائے یعنی جو بات شروع میں لازم نہیں ہے اس کو لازم نہ کر لے۔ یہ سمجھے کہ جس وقت نماز سے فراغت ہو جائے تو دائیں جانب اٹھ کر چلے حالانکہ میں نے حضرت رسول کریم صلی اللہ علیہ و آلہ و سلم کو دیکھا ہے کہ آپ صلی اللہ علیہ و آلہ و سلم اکثر اوقات میں بائیں جانب اٹھ کر جاتے تھے۔


٭٭ اسحاق بن ابراہیم، بقیٰۃ، زبیدی، مکحولا، مسروق بن الاجدع، عائشہ صدیقہ سے روایت ہے کہ میں نے حضرت رسول کریم صلی اللہ علیہ و آلہ و سلم کو کھڑے ہونے اور بیٹھ جانے کی حالت میں پانی پیتے ہوئے دیکھا ہے اور نماز کے بعد دائیں اور بائیں طرف سے اٹھتے ہوئے پس معلوم ہوا کہ یہ سب باتیں درست ہیں اب اگر کوئی شخص ان میں سے کسی بات کو لازم یا فرض سمجھے مثلاً نماز میں ہوتے ہوئے لازمی سمجھے تو یہ شیطان کی تقلید ہے۔

خواتین نماز سے کس وقت فراغت حاصل کریں 

علی بن خشرم، عیسیٰ بن یونس، اوزاعی، زہری، عروہ، عائشہ صدیقہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم کے ساتھ خواتین نماز فجر کی سنتیں پڑھتی تھیں پھر جس وقت آپ صلی اللہ علیہ و آلہ و سلم سلام پھیر لیتے تھے تو خواتین چادریں لپیٹ کر واپس آ جاتیں تاکہ ان کی اندھیرے کی وجہ سے شناخت نہ کی جا سکے۔

اٹھنے میں امام سے جلدی کرنا ممنوع ہے 

علی بن حجر، علی بن مسہر، مختار ابن فلفل، انس بن مالک سے روایت ہے کہ رسول کریم صلی اللہ علیہ و آلہ و سلم نے ایک دن نماز کی امامت فرمائی پھر آپ صلی اللہ علیہ و آلہ و سلم ہم لوگوں کی جانب متوجہ ہوئے اور فرمایا قیام میں میں تم لوگوں کا امام ہوں اور تم لوگ رکوع اور سجدہ میں مجھ سے جلدی نہ کیا کرو چونکہ میں تم لوگوں کے آگے اور پیچھے کی جانب سے دیکھتا ہوں پھر فرمایا اس ذات کی قسم کہ جس کے ہاتھ میں میری جان ہے اگر تم لوگ دیکھو جو کچھ میں نے دیکھا ہے تو تم لوگوں کو بہت کم ہنسی آئے اور زیادہ رویا کرو۔ لوگوں نے عرض کیا یا رسول اللہ! آپ صلی اللہ علیہ و آلہ و سلم نے کیا دیکھا؟ آپ صلی اللہ علیہ و آلہ و سلم نے فرمایا میں نے جنت اور دوزخ کو دیکھا ہے۔

جو شخص امام کے ساتھ نماز میں شریک ہو اور اس کی فراغت تک ساتھ رہے تو کیا ثواب ہے؟

اسماعیل بن مسعود، بشر بن مفضل، داؤد بن ابو ہند، ولید بن عبدالرحمن، جبیر بن نفیر، ابو ذر سے روایت ہے کہ ہم لوگوں نے رسول کریم صلی اللہ علیہ و آلہ و سلم کے ہمراہ رمضان المبارک کے روزے رکھے آپ صلی اللہ علیہ و آلہ و سلم نے نماز تراویح نہیں پڑھائی یہاں تک کہ سات رات باقی رہ گئیں اس وقت آپ صلی اللہ علیہ و آلہ و سلم کھڑے ہو کر ایک تہائی رات تک نماز پڑھتے رہے پھر 24 ویں شب میں کھڑے نہیں ہوئے اور 25ویں رات میں کھڑے ہوئے آدھی رات تک۔ ہم لوگوں نے عرض کیا یا رسول اللہ صلی اللہ علیہ و سلم! کاش آپ صلی اللہ علیہ و آلہ و سلم زیادہ کھڑے ہوتے۔ آپ صلی اللہ علیہ و آلہ و سلم نے فرمایا جس وقت انسان کسی دوسرے کے ساتھ نماز پڑھے اس سے فراغت تک تو اس کو تمام رات کھڑے ہونے کا اجر و ثواب ملے گا پھر 26ویں رات کو آپ صلی اللہ علیہ و آلہ و سلم کھڑے نہیں ہوئے پھر جس وقت تین رات باقی رہ گئیں یعنی 27ویں رات کو تو کہلوایا آپ صلی اللہ علیہ و آلہ و سلم نے اپنی لڑکیوں خواتین اور تمام حضرات کی جماعتوں کو اور کھڑے ہوئے آپ صلی اللہ علیہ و آلہ و سلم یہاں تک کہ ہم لوگ ایسا سمجھے کہ شاید سحری کا وقت ہی فوت ہو جائے۔ پھر باقی راتوں میں آپ کھڑے نہیں ہوئے۔ داؤد بن ابی ہندہ نے نقل کیا جو کہ اس حدیث کے راوی ہیں کہ میں نے حضرت داؤد سے دریافت کیا انہوں نے کہا کہ یہ سحری ہے یعنی سحری کا وقت ہو جانا مراد ہے۔

لوگوں کی گردنیں پھلانگ کر امام کو نماز پڑھنے کیلئے جانا درست ہے 

احمد بن بکار حرانی، بشر بن سری، عمر بن سعید بن ابو حسین نوفلی، ابن ابو ملیکۃ، عقبہ بن عامر سے روایت ہے کہ میں نے حضرت رسول کریم صلی اللہ علیہ و آلہ و سلم کہ ہمراہ نماز عصر ادا کی مدینہ منورہ میں تو آپ صلی اللہ علیہ و آلہ و سلم نماز سے فراغت کے بعد لوگوں کی گردنیں پھلانگ کر چل دئیے۔ یہاں تک کہ لوگوں نے حیرت کا اظہار کیا آپ صلی اللہ علیہ و آلہ و سلم کی جلدی پر آپ صلی اللہ علیہ و آلہ و سلم کے صحابہ کرام ساتھ ہو گئے آپ صلی اللہ علیہ و آلہ و سلم اپنی ایک زوجہ مطہرہ کے پاس تشریف لے گئے پھر آپ صلی اللہ علیہ و آلہ و سلم باہر نکلے اور فرمایا کہ مجھ کو نماز عصر میں خیال آیا کہ ایک ڈلی سونے کی تھی یا چاندی کی تو مجھے برا لگا۔ اس وجہ سے میں نے جلدی اس کے تقسیم کرنے کا حکم دیا۔

جب نماز کا پوچھا جائے تو وہ شخص کہہ سکتا ہے نہیں پڑھی

اسماعیل بن مسعود و محمد بن عبدالاعلی، خالد، ابن حارث، ہشام، یحیی بن ابو کثیر، ابو سلمہ بن عبدالرحمن، جابر بن عبداللہ سے روایت ہے کہ حضرت عمر نے غزوہ خندق کے دن جس وقت کہ سورج غروب ہو گیا تھا تو انہوں نے مشرکین کو برا کہنا شروع کر دیا اور عرض کیا کہ یا رسول کریم صلی اللہ علیہ و آلہ و سلم میں نماز نہیں پڑھ سکا حتی کہ سورج غروب ہونے کو تھا۔ آپ صلی اللہ علیہ و آلہ و سلم نے فرمایا کہ خدا کی قسم میں نے ابھی تک نماز نہیں ادا کی۔ پھر ہم لوگ آپ صلی اللہ علیہ و آلہ و سلم کے ساتھ بطحان نامی جگہ ٹھہر گئے اور وضو فرمایا۔ آپ صلی اللہ علیہ و آلہ و سلم نے نماز کے واسطے وضو فرمایا اور ہم لوگوں نے وضو فرمایا پھر آپ صلی اللہ علیہ و آلہ و سلم نے نماز عصر ادا کی سورج کے غروب ہونے کے بعد پھر نماز مغرب ادا کی۔




جمعہ کا بیان

نماز جمعہ کے وجوب سے متعلق

سعید بن عبدالرحمن مخزومی، سفیان، ابو زناد، اعرج، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا ہم لوگ دنیا میں بعد میں آئے لیکن ہم لوگ قیامت کے دن پہلے ہوں گے لیکن فرق صرف اس قدر ہے کہ یہود اور نصاریٰ کو ان لوگوں کو ہم لوگوں سے قبل (آسمانی) کتاب ملی اور ہم لوگوں کو بعد میں ملی اور یہودی لوگوں نے ہفتہ کا دن مقرر کیا اور نصاریٰ نے اتوار کا دن اور خداوند قدوس نے ہم لوگوں کو ہدایت فرمائی اس روز کی اور لوگ ہمارے تابع ہیں کیونکہ جمعہ کا دن دنیا کی پیدائش کا دن ہے۔

یہودی ایک روز ہم لوگوں کے بعد ہیں اور نصاریٰ ہم سے دو دن کے بعد

واصل بن عبدالاعلی، ابن فضیل، ابو مالک اشجعی، ابو حازم، ابو ہریرہ، ربعی بن حراش، حذیفہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا خداوند قدوس نے پہلی امت کے لوگوں کو گمراہ کر دیا جمعہ کے دن سے تو اہل یہود نے ہفتہ کا دن مقرر فرمایا اور نصاریٰ نے اتوار کا دن تجویز کیا پھر اللہ نے ہم لوگوں کو پیدا فرمایا تو جمعہ کا روز ارشاد فرمایا اب پہلے دن جمعہ کا ہوا پھر ہفتہ اور پھر اتوار کا تو یہودی اور نصرانی لوگ ہم لوگوں کے ماتحت بن گئے۔ قیامت کے دن اور ہم لوگ دنیا والوں میں پست ہیں لیکن قیامت کے دن سب سے پہلے ہوں گے۔ تمام مخلوقات سے پہلے ہمارا فیصلہ ہو گا۔


نماز جمعہ چھوڑنے کی وعید کا بیان

یعقوب بن ابراہیم، یحیی بن سعید، محمد بن عمرو، عبیٍدۃ بن سفیان حضرمی، ابو جعد ضمیری سے روایت ہے کہ وہ حضرت رسول کریم صلی اللہ علیہ و آلہ و سلم کے صحابی تھے ارشاد فرمایا کہ جو شخص تین جمعہ کی نماز ترک کر دے تو خداوند قدوس اس کے دل پر مہر لگا دے گا۔


٭٭ محمد بن معمر، حبان، ابان، یحیی بن ابو کثیر، حضرمی بن لاحق، زید، ابو سلام، حکم بن میناء، عبداللہ ابن عباس و عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا اپنے منبر کی لکڑیوں پر لوگوں کو باز رہنا چاہیے نماز جمعہ ترک کرنے سے نہیں تو خداوند قدوس ان کے دلوں پر مہر لگا دے گا پھر وہ غافلین میں سے ہو جائیں گے۔


٭٭ محمود بن غیلان، ولید بن مسلم، مفضل بن فضالۃ، عیاش بن عباس، بکیر بن اشجع، نافع، عبداللہ ابن عمر، حفصہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ نماز جمعہ کیلئے ہر ایک بالغ مرد کے ذمہ جانا لازم ہے۔

بغیر عذر نماز جمعہ چھوڑنے کا کفارہ

احمد بن سلیمان، یزید بن ہارون، ہمام، قتاٍدۃ، قدامۃ بن وبرۃ، سمرہ بن جندب سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص بغیر عذر (شرعی) تین جمعہ چھوڑ دے اس کو چاہیے کہ وہ ایک دینار صدقہ دے اور اگر ایک دینار نہ دے تو (کم از کم) آدھا دینار صدقہ دے۔

فضیلت جمعہ سے متعلق احادیث

سوید بن نصر، عبد اللہ، یونس، زہری، عبدالرحمن اعرج، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا سب سے زیادہ بہترین (یعنی افضل دن) جس میں سورج طلوع ہوا وہ جمعہ کا دن ہے کہ اس روز حضرت آدم کی ولادت مبارکہ ہوئی اور اسی روز وہ جنت میں داخل ہوئے اور اسی روز وہ جنت سے باہر نکالے گئے۔

جمعہ کے دن رسول اللہ صلی اللہ علیہ و آلہ و سلم پر بکثرت درود بھیجنا

اسحاق بن منصور، حسین جعفی، عبدالرحمن بن یزید بن جابر، ابو اشعث صنعانی، اوس بن اوس سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تمام دنوں میں تم لوگوں کے واسطے جمعہ کا دن ہے اس روز حضرت آدم کی ولادت مبارکہ ہوئی اور اس روز ان کی روح قبض ہوئی اور اس روز صور پھونکا جائے گا اور وہ لوگ بے ہوش ہو جائیں گے تو اس روز تم لوگ بہت زیادہ درود شریف بھیجو اس لئے کہ تم لوگ جو درود بھیجو گے وہ میرے سامنے پیش ہو گا صحابہ کرام نے عرض کیا یا رسول اللہ! ہم لوگوں کا درود آپ صلی اللہ علیہ و آلہ و سلم پر کس طرح سے پیش کیا جائے گا حالانکہ آپ صلی اللہ علیہ و آلہ و سلم قبر میں خاک ہو چکے ہو گے۔ آپ صلی اللہ علیہ و آلہ و سلم نے فرمایا خداوند قدوس نے زمین پر حرام فرمایا ہے انبیاء کے اجسام مبارک کو۔


جمعہ کے دن مسواک کرنے کا حکم

محمد بن سلمہ، ابن وہب، عمرو بن حارث، سعید بن ابو ہلال و بکیر بن اشجع، ابو بکیر بن منکدر، عمرو بن سلیم، عبدالرحمن بن ابو سعید سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جمعہ کا غسل ہر ایک بالغ پر واجب ہے (مرد ہو یا عورت) اور مسواک کرنا اور خوشبو لگانا اپنی طاقت اور وسعت کے مطابق اور ایک روایت میں ہے کہ اگرچہ عورت کی خوشبو ہو۔

جمعہ کے دن غسل کرنے سے متعلق

قتیبہ، مالک، نافع، عبداللہ ابن عمر سے روایت ہے کہ رسول کریم صلی اللہ علیہ و آلہ و سلم نے ارشاد فرمایا جس وقت تمہارے میں سے کوئی آدمی جمعہ کی نماز ادا کرنے کے واسطے آئے تو اس کو غسل کرنا چاہیے۔

غسل جمعہ واجب ہے 

قتیبہ، مالک، صفوان بن سلیم، عطاء بن یسار، ابو سعید خدری سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جمعہ کے روز غسل کرنا ہر ایک بالغ شخص پر لازم ہے۔


٭٭ حمید بن مسعٍدۃ، بشر، داؤد بن ابو ہند، ابو زبیر، جابر سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا ہر ایک مسلمان مرد پر سات روز میں ایک روز غسل کرنا لازم ہے اور وہ جمعہ کا دن ہے۔

جمعہ کے دن اگر غسل نے کرے تو کیا کرنا چاہئے ؟

محمود بن خالد، ولید، عبداللہ بن العلاء، قاسم بن محمد بن ابی بکر سے روایت ہے کہ لوگوں نے حضرت عائشہ صدیقہ رضی اللہ عنہ کے پاس جمعہ کے غسل کا تذکرہ کیا انہوں نے فرمایا کہ حضرت رسول کریم صلی اللہ علیہ و آلہ و سلم کے زمانہ میں لوگ عالیہ میں رہائش کیا کرتے تھے (عالیہ وہ گاؤں ہیں جو کہ مدینہ منورہ کے نزدیک اونچائی پر واقع ہے ) اور وہ جمعہ میں آتے تو وہ لوگ میلے کچیلے آتے تو جس وقت ہوا چلتی تھی تو وہ ہوا ان کے جسم کی بدبو اڑاتی تھی۔ اس وجہ سے لوگوں کو تکلیف محسوس ہوتی تھی تو جس وقت خدمت نبوی صلی اللہ علیہ و آلہ و سلم میں یہ بات عرض کی گئی تو آپ صلی اللہ علیہ و آلہ و سلم نے ارشاد فرمایا تم لوگ غسل کس وجہ سے نہیں کرتے ؟


٭٭ ابواشعث، یزید بن زریع، شعبہ، قتادہ، حسن، سمرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ جس شخص نے جمعہ کے دن وضو کیا تو اس شخص نے بہتر کیا اور جس شخص نے غسل کیا تو وہ غسل کرنا افضل ہے۔ حضرت امام نسائی نے فرمایا کہ حسن نے سمرہ سے اس حدیث کو نقل کیا ان کی کتاب سے۔ اس لئے حضرت حسن نے حضرت سمرہ سے نہیں سنا عقیقہ کی حدیث کو اور خدا خوب واقف ہے۔

غسل جمعہ کی فضلیت

عمرو بن منصور وہارون بن محمد بن بکار بن بلال، ابو مسہر، سعید بن عبدالعزیز، یحیی بن حارث، ابو اشعث صنعانی، اوس بن اوس سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص جمعہ کے دن اپنی بیوی کو غسل کرائے یعنی اس سے ہم بستری کرے اور خود بھی غسل کرے (مطلب یہ ہے کہ اپنی عورت سے ہم بستری کرے ) اور مسجد میں جلدی پہنچے اور امام کے نزدیک بیٹھ جائے اور وہ شخص لغو کلام نہ کرے تو اس شخص کو ہر ایک قدم کے عوض ایک سال کے روزے اور عبادت کا اجر ملے گا۔

جمعہ کے لئے کیسا لباس ہونا چاہئے ؟

قتیبہ، مالک، نافع، عبداللہ بن عمر سے روایت ہے کہ عمر نے ایک جوڑا کپڑے کا فروخت ہوتے ہوئے دیکھا اور وہ ریشمی تھا کہ جس کو عطاء بن حاجت فروخت کرتے تھے تو عرض کیا کہ یا رسول اللہ صلی اللہ علیہ و سلم! کاش آپ صلی اللہ علیہ و آلہ و سلم اس کپڑے کو خریدیں اور جمعہ کے دن اور جس دن باہر کے لوگ آپ صلی اللہ علیہ و آلہ و سلم کے پاس آیا کریں آپ صلی اللہ علیہ و آلہ و سلم اس کو پہنا کریں۔ رسول کریم صلی اللہ علیہ و آلہ و سلم نے ارشاد فرمایا اس لباس کو وہ شخص پہنے گا کہ جس کا آخرت میں کوئی اور کسی قسم کا حصہ نہیں ہے نہ وہاں کی نعمتوں میں پھر رسول کریم صلی اللہ علیہ و آلہ و سلم کے پاس اس قسم کے جوڑے آئے آپ صلی اللہ علیہ و آلہ و سلم نے ان میں سے ایک جوڑا حضرت عمر کو دیا۔ عمر نے فرمایا یا رسول اللہ! آپ صلی اللہ علیہ و آلہ و سلم مجھے یہ کپڑا پہناتے ہیں اور پہلے آپ صلی اللہ علیہ و آلہ و سلم نے عطارد کے جوڑوں کے متعلق کیا فرمایا تھا؟ آپ صلی اللہ علیہ و آلہ و سلم نے فرمایا میں نے تجھے یہ جوڑا پہننے کیلئے نہیں دیا ہے پھر حضرت عمر نے وہ جوڑا اپنے بھائی کو پہنایا جو کہ مشرک تھا مکہ مکرمہ میں۔


٭٭ ہارون بن عبد اللہ، حسن بن سوار، لیث، خلد، سعید، ابو بکر بن منکدر، عمرو بن سلیم، عبدالرحمن بن ابو سعید سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جمعہ کا غسل کرنا واجب ہے ہر ایک بالغ شخص پر اسی طریقہ سے مسواک کرنا اور خوشبو لگانا اپنی وسعت کے مطابق۔


نماز جمعہ کے لئے جانے کی فضیلت سے متعلق

عمرو بن عثمان بن سعید بن کثیر، ولید، عبدالرحمن بن یزید بن جابر، ابو اشعث، اوس بن اوس سے روایت ہے جو کہ صحابی تھے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص بروز جمعہ غسل کرے اور (اپنی بیوی کو بوجہ جماع) غسل کرائے اور نماز جمعہ کیلئے وہ جلدی کر کے مسجد پہنچے اور جمعہ کی نماز کیلئے پیدل چلے سوار نہ ہو اور امام کے قریب (یعنی صف اول میں ) بیٹھ جائے اور خاموش رہے اور بیہودہ کلام نہ کرے تو ایسے شخص کو ہر ایک قدم پر ایک نیک عمل ملے گا۔

جمعہ کے دن مسجد جلدی جانے کے فضائل

نصر بن علی بن نصر، عبدالاعلی، معمر، زہری، الاغرل ابو عبد اللہ، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس روز جمعہ کا دن ہوتا ہے تو فرشتے مسجد کے دروازے پر بیٹھ جاتے ہیں اور جو کوئی جمعہ کے واسطے آتا ہے اس کا نام لکھتے ہیں پھر جس وقت امام (خطبہ کیلئے ) نکلتا ہے تو فرشتے کتابیں لپیٹ دیتے ہیں۔ آپ صلی اللہ علیہ و آلہ و سلم نے فرمایا جو شخص سب لوگوں سے پہلے جمعہ پڑھنے آتا ہے تو وہ شخص ایسا ہے کہ جسے کسی شخص نے (مکہ میں ) ایک اونٹ قربان کرنے کے واسطے بھیجا۔ پھر جیسے کہ کسی نے بکری بھیجی پھر جیسے کسی نے بطخ راہ خدا میں صدقہ کی پھر جیسے کسی نے راہ خدا میں مرغی بھیجی پھر جیسے کہ کسی نے انڈا صدقہ کیا۔


٭٭ محمد بن منصور، سفیان، زہری، سعید، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت جمعہ کا دن ہوتا ہے تو مسجد کے ہر دروازہ پر فرشتے لوگوں کو لکھتے ہیں جو شخص پہلے مسجد پہنچتا ہے تو اس کو پہلے پھر جو اس کے بعد مسجد پہنچتا ہے تو اس کو بعد میں لکھتے ہیں اس طریقہ سے جس وقت امام (خطبہ کیلئے ) نکلتا ہے تو نامہ اعمال لپیٹ دیئے جاتے ہیں اور فرشتے خطبہ سننے لگتے ہیں پھر جو شخص سب لوگوں سے قبل نماز جمعہ کو جلدی کر کے پہنچتا ہے اس کی مثال ایسی ہے کہ جیسے کسی شخص نے ایک اونٹ قربانی کرنے کے واسطے مکہ مکرمہ بھیجا۔ پھر جو شخص اس کے بعد جیسے کہ کسی شخص نے قربان کرنے کے واسطے ایک گائے بھیجی پھر جو شخص اس کے بعد آئے تو وہ شخص ایسا ہے کہ جیسے کہ اس نے قربان کرنے کے واسطے ایک مینڈھا بھیجا یہاں تک کہ آپ صلی اللہ علیہ و آلہ و سلم نے مرغی اور انڈے کا تذکرہ فرمایا۔


٭٭ ربیع بن سلیمان، شعیب بن لیث، لیث، ابن عجلا ن، سمی، ابو صالح، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا فرشتے جمعہ کے دن مسجد کے دروازوں پر بیٹھ جاتے ہیں اور وہ حضرات لوگوں کو ان کے درجات کے مطابق (یعنی ترتیب سے ) تحریر کرتے ہیں بعض لوگ ایسے ہوتے ہیں جیسے کسی نے ایک اونٹ قربانی کرنے کے واسطے بھیجا اور بعض ایسے لوگ ہوتے ہیں جیسے کسی نے ایک مرغی قربان کرنے کیلئے بھیجی اور بعض ایسے ہوتے ہیں کہ جیسے کسی نے ایک چڑیا قربان کرنے کے واسطے بھیجی اور بعض ایسے ہوتے ہیں جیسے کسی نے ایک انڈا صدقہ کرنے کیلئے بھیجا ہو۔

جمعہ کے دن کس وقت نماز کیلئے جانا افضل ہے ؟

قتیبہ، مالک، سمی، ابو صالح، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ جو شخص جمعہ کے دن غسل جنابت کرے اور (مسجد) چلا جائے (یعنی سورج کے زوال کے بعد پہلی گھڑی میں چلا جائے ) تو اس شخص نے گویا ایک اونٹ قربانی کرنے کے واسطے بھیجا اور جو شخص دوسری گھڑی میں مسجد جائے تو اس نے گویا ایک گائے بھیجی اور جو شخص مسجد تیسری گھڑی جائے تو اس شخص نے گویا کہ راہ خدا میں ایک بکری بھیجی اور جو شخص چوتھی گھڑی میں مسجد جائے تو اس نے گویا کہ ایک مرغی راہ خدا میں بھیجی اور جو شخص پانچویں گھڑی میں مسجد پہنچے تو اس نے گویا کہ ایک انڈا بھیجا پھر جس وقت امام خطبہ پڑھنے کے واسطے نکلتا ہے تو فرشتے آ جاتے ہیں اور خطبہ سنتے ہیں۔


٭٭ عمرو بن سواد بن اسود بن عمرو و الحارث بن مسکین، ابن وہب، عمرو بن حارث، جلاح، عبدالعزیز، ابو سلمہ بن عبدالرحمن، جابر بن عبداللہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جمعہ کا دن بارہ گھنٹہ کاہے جو بندہ مومن خداوند قدوس سے کچھ مانگے خداوند قدوس اس کو عنایت فرمائے گا تم لوگ اس کو عصر کے بعد آخری وقت میں تلاش کرو۔


٭٭ ہارون بن عبد اللہ، یحیی بن آدم، حسن بن عیاش، جعفر بن محمد، جابر بن عبداللہ سے روایت ہے کہ ہم لوگ حضرت رسول کریم صلی اللہ علیہ و آلہ و سلم کے ہمراہ نماز جمعہ پڑھتے تھے پھر جس وقت ہم لوگ واپس آئے تو ہم لوگ اپنے اونٹوں کو آرام پہنچاتے۔ حضرت امام محمد نے فرمایا کہ میں نے حضرت جابر سے دریافت کیا کہ کونسا وقت ہوتا ہے ؟ تو انہوں نے فرمایا کہ سورج کے زوال کے بعد ہی۔


٭٭ شعیب بن یوسف، عبدالرحمن، یعلی بن حارث، ایاس بن سلمہ بن الاکوع سے روایت ہے کہ ہم لوگ حضرت رسول کریم صلی اللہ علیہ و آلہ و سلم کے ہمراہ نماز جمعہ ادا کرتے جس وقت ہم لوگ واپس آ جاتے تو دیواروں کا سایہ نہ ہوتا تھا تاکہ ہم لوگ ان کے سایہ میں قیام کر سکیں۔

اذان جمعہ سے متعلق احادیث

محمد بن سلمہ، ابن وہب، یونس، ابن شہاب، سائب بن یزید سے روایت ہے کہ رسول کریم صلی اللہ علیہ و آلہ و سلم ابو بکر اور عمر کے دور میں پہلی اذان جمعہ کی اس وقت ہوا کرتی تھی کہ جس وقت امام منبر پر بیٹھتا پس جس وقت عثمان کی خلافت قائم ہو گئی اور لوگ کافی تعداد میں ہو گئے تو انہوں نے تیسری اذان کا جمعہ کے دن حکم کیا مع تکبیریں۔ اذان ہو گئی تو اذان دی گئی تو مقام زوراء پر اذان دی گئی (مدینہ میں ایک جگہ کا نام)۔ اس کے بعد اس طرح سے حکم قائم رہا۔


٭٭ محمد بن یحیی بن عبد اللہ، یعقوب، صالح، ابن شہاب، سائب بن یزید سے روایت ہے کہ تیسری اذان کا حکم حضرت عثمان نے دیا جس وقت مدینہ منورہ میں لوگ زیادہ ہو گئے اور رسول کریم صلی اللہ علیہ و آلہ و سلم کے زمانہ میں ایک ہی اذان تھی یعنی جس وقت امام منبر پر بیٹھتا۔


٭٭ محمد بن عبدالاعلی، معتمر، زہری، سائب بن یزید سے روایت ہے کہ حضرت بلال جمعہ کے دن اذان دیتے تھے جس وقت رسول کریم صلی اللہ علیہ و آلہ و سلم منبر پر بیٹھ جاتے پھر جب آپ صلی اللہ علیہ و آلہ و سلم منبر سے نیچے اترتے تو تکبیر پڑھتے اور ابو بکر رضی اللہ عنہ اور عمر رضی اللہ عنہ کے زمانہ میں اسی طرح سے رہا۔

امام جب خطبہ کے واسطے نکل چکا ہو تو اس وقت مسجد میں آ جائے تو سنت پڑھے یا نہیں ؟

محمد بن عبدالاعلی، خالد، شعبہ، عمرو بن دینار، جابر بن عبداللہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تمہارے میں سے کوئی شخص آئے اور امام خطبہ دینے کے واسطے نکل چکا ہو تو اس شخص کو چاہیے کہ وہ (تحیٰۃالمسجد) کی دو رکعت ادا کرے جمعہ کے روز۔


امام خطبہ کے لئے کس چیز پر کھڑا ہو؟

عمرو بن سواد بن اسود، ابن وہب، ابن جریج، ابو زبیر، جابر بن عبداللہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم جس وقت خطبہ پڑھتے تھے تو مسجد کے ایک ستون پر جو کہ کھجور کی لکڑی کا تھا اس پر سہارا لگاتے جس وقت منبر بن گیا اور آپ صلی اللہ علیہ و آلہ و سلم اس پر چڑھنے لگے تو وہ ستون بے قرار ہو گیا اور اس میں سے ایک آواز پیدا ہو گئی جیسے کہ اونٹنی کی آواز ہوتی ہے اور وہ ستون آپ صلی اللہ علیہ و آلہ و سلم کی فرقت سے رونے لگا یہاں تک کہ اس آواز کو تمام مسجد والوں نے سنا۔ یہاں تک کہ آپ صلی اللہ علیہ و آلہ و سلم منبر سے اترے اور اس کو گلے سے لگایا تو وہ خاموش ہو گیا۔


٭٭ احمد بن عبداللہ بن حکم، محمد بن جعفر، شعبہ، منصور، عمرو بن مرۃ، ابو عبیٍدۃ، کعب بن عجزٰۃ سے روایت ہے کہ وہ مسجد میں داخل ہوئے اور انہوں نے حضرت عبدالرحمن بن حکم کو دیکھا کہ وہ بیٹھے بیٹھے خطبہ پڑھ رہے تھے انہوں نے فرمایا ان کو دیکھو اور مسلم شریف کی ایک روایت میں ہے کہ دیکھو اس خبیث شخص کو کہ وہ بیٹھ کر خطبہ دے رہا ہے حالانکہ خداوند قدوس نے فرمایا ہے کہ لوگ جس وقت تجارت دیکھتے ہیں یا کھیل دیکھتے ہیں تو وہ دوڑ جاتے ہیں اس جانب اور تم کو کھڑا چھوڑ دیتے ہیں پس معلوم ہوا کہ خطبہ کھڑے ہو کر دینا چاہیے۔

امام کے قریب بیٹھنے کی فضیلت

محمود بن خالد، عمر بن عبدالواحد، یحیی بن حارث، ابو اشعث صنعانی، اوس بن اوس ثقفی سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ جو شخص غسل دے اور خود غسل کرے جمعہ کے دن (یعنی جمعہ کے دن اپنی عورت سے صحبت کرے جس کے نتیجہ میں وہ دونوں غسل کریں ) اور وہ شخص مسجد جلدی پہنچے اور خاموش رہے اور وہ شخص بیہودہ کلام نہ کرے تو اس شخص کو ہر ایک قدم پر ایک سال کے روزے اور عبادت کا اجر ملے گا۔

جس وقت امام منبر پر خطبہ دے رہا ہو تو لوگوں کی گردنیں پھلانگنا ممنوع ہے 

وہب بن بیان، ابن وہب، معاویہ بن صالح، ابو زاہریٰۃ، عبداللہ بن بسر سے روایت ہے کہ حضرت رسول کریم صلی اللہ علیہ و آلہ و سلم کے دور میں ایک شخص حاضر ہوا لوگوں کی گردنیں پھلانگتا ہوا۔ آپ صلی اللہ علیہ و آلہ و سلم نے فرمایا تم بیٹھ جاؤ کیونکہ تم نے لوگوں کو سخت تکلیف پہنچائی۔

اگر امام خطبہ دے رہا ہو اور اس وقت کوئی شخص آ جائے تو نماز پڑھے یا نہیں ؟

ابراہیم بن حسن و یوسف بن سعید، حجاج، ابن جریج، عمرو بن دینار، جابر بن عبداللہ سے روایت ہے کہ ایک شخص جمعہ کے روز حاضر ہوا اور اس وقت رسول کریم صلی اللہ علیہ و آلہ و سلم منبر پر تو آپ صلی اللہ علیہ و آلہ و سلم نے فرمایا تم نے دو رکعات (تحیٰۃ المسجد) پڑھ لی ہیں ؟ اس شخص نے کہا نہیں ! آپ صلی اللہ علیہ و آلہ و سلم نے فرمایا دو رکعت پڑھ لو۔

جس وقت خطبہ ہو رہا ہو تو خاموش رہنا چاہئے 

قتیبہ، لیث، عقیل، زہری، سعید بن مسیب، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص اپنے ساتھی سے جمعہ کے دن کہے خاموش رہو اور امام خطبہ دے رہا ہو تو اس شخص نے بھی لغو کلام کیا کیونکہ خاموش رہنے کا حکم بھی نئی بات کرنے جیسے ہے۔ کسی سے یہ کہنا کہ تم خاموش رہو تو یہ بھی کلام ہے۔


٭٭ عبدالملک بن شعیب بن لیث بن سعد، جدی، عقیل، ابن شہاب، عمر بن عبدالعزیز، عبداللہ بن ابراہیم بن قارظ و سعید بن مسیب، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم فرماتے تھے جس وقت تم خطبہ کے وقت اپنے ساتھی سے کہو کہ تم خاموش رہو تو تم نے (بھی) بیہودہ کلام کیا۔

خاموش رہنے کے فضائل سے متعلق

اسحاق بن ابراہیم، جریر، منصور، ابو معشر زیاد بن کلیب، ابراہیم، علقمہ، قرثع ضبی، سلیمان سے روایت ہے کہ حضرت رسول کریم صلی اللہ علیہ و آلہ و سلم نے مجھ سے فرمایا جو شخص جمعہ کے دن حکم کے مطابق اپنے آپ کو پاک کرے پھر اپنے مکان سے نکلے اور نماز جمعہ میں حاضر ہو اور وہ خاموش رہے نماز ہونے تک تو اس کے اگلے جمعہ تک کے گناہ معاف ہو جائیں گے 

خطبہ کس طریقہ سے پڑھے ؟

محمد بن مثنی و محمد بن بشار، محمد بن جعفر، شعبہ، ابو اسحاق ، ابو عبیٍدۃ، عبداللہ بن مسعود سے روایت ہے کہ حضرت رسول کریم صلی اللہ علیہ و آلہ و سلم نے ہم کو حاجت کا خطبہ (یعنی نکاح وغیرہ کا) اس طریقہ سے سکھلایا آخر تک۔ یعنی تمام تعریف ہے اللہ کی اور ہم اس سے مدد چاہتے ہیں اور اس سے مغفرت مانگتے ہیں اور ہم پناہ مانگتے ہیں اپنے خدا کی اپنے قلوب کی برائی سے کہ جس کو خداوند قدوس راستہ دکھلا دے تو اس کو گمراہ کرنے والا کوئی شخص نہیں ہے اور جس کو گمراہ کر دے تو اس کو کوئی راستہ بتلانے والا نہیں ہے اور میں اس بات کی گواہی دیتا ہوں کہ کوئی معبود برحق نہیں ہے۔ علاوہ اللہ کے اور میں اس بات کی گواہی دیتا ہوں کہ محمد صلی اللہ علیہ و آلہ و سلم اس کے بندے ہیں اور اس کے بھیجے ہوئے رسول ہیں پھر آپ صلی اللہ علیہ و آلہ و سلم نے تین آیات کریمہ تلاوت فرمائی۔ اے ایمان والو! تم خدا سے ڈرو اپنے پروردگار سے کہ جس نے تم کو ایک جان سے پیدا کیا پھر اس سے اس کا جوڑا بنایا پھر دونوں کے بہت سے مرد اور عورتیں پھیلائے اور تم ڈرو اللہ سے کہ جس کے نام پر تم مانگتے ہو اور تم ڈرو اس کے رشتہ ناطوں سے اے ایمان والو! ڈرو اللہ سے اور تم مضبوط بات کہا کرو۔ امام نسائی نے فرمایا کہ یہ حدیث منقطع ہے کیونکہ ابو عبیدہ نے حضرت عبداللہ بن مسعود سے نہیں سنا اور نہ عبدالرحمن نے حضرت عبداللہ سے سنا اور نہ عبدالجبار بن وائل نے اپنے والد حضرت ابن حجر سے سنا۔

خطبہ جمعہ میں غسل کی ترغیب سے متعلق احادیث

محمد بن بشار، محمد بن جعفر، شعبہ، حکم، نافع، عبداللہ ابن عمر سے روایت ہے کہ حضرت رسول کریم صلی اللہ علیہ و آلہ و سلم نے خطبہ پڑھا تو ارشاد فرمایا تم لوگوں میں سے جس وقت کوئی شخص نماز جمعہ کے واسطے جانے لگے تو اس کو چاہیے کہ وہ شخص پہلے غسل کرے۔


٭٭ محمد بن سلمہ، ابن وہب، ابراہیم بن نشیط سے روایت ہے کہ انہوں نے حضرت ابن شہاب سے جمعہ غسل کرنے کے بارے میں دریافت کیا تو انہوں نے فرمایا کہ یہ غسل مسنون ہے پھر بیان کیا کہ مجھ سے حضرت سالم بن عبداللہ نے نقل کیا اور انہوں نے اپنے والد حضرت عبداللہ بن عمر سے سنا کہ حضرت رسول کریم صلی اللہ علیہ و آلہ و سلم نے اس کو منبر پر بیان فرمایا۔


٭٭ قتیبہ، لیث، ابن شہاب، عبداللہ بن عبد اللہ، عبداللہ بن عمر سے روایت ہے کہ حضرت رسول کریم صلی اللہ علیہ و آلہ و سلم نے منبر پر کھڑے ہو کر فرمایا جو شخص تمہارے میں سے نماز جمعہ کے واسطے حاضر ہو تو اس کو غسل کرنا چاہیے۔ دیگر روایت بھی ذکر فرمائی گئیں۔

جمعہ کے روز امام کو خیرات کرنے کی ترغیب دینا چاہئے 

محمد بن عبداللہ بن یزید، سفیان، ابن عجلان، عیاض بن عبد اللہ، ابو سعید خدری سے روایت ہے کہ حضرت رسول کریم صلی اللہ علیہ و آلہ و سلم جمعہ کا خطبہ دے رہے تھے کہ اس دوران ایک شخص حاضر ہوا جو کہ خراب اور خستہ حالت میں تھا (یعنی وہ شخص میلے کپڑے پہنے ہوئے تھا) آپ صلی اللہ علیہ و آلہ و سلم نے فرمایا کہ تم نماز سے فارغ ہو گئے ہو؟ اس شخص نے انکار کیا۔ آپ صلی اللہ علیہ و آلہ و سلم نے فرمایا کہ تم دو رکعت پڑھ لو اور آپ صلی اللہ علیہ و آلہ و سلم نے دوسرے حضرات کو بھی اس کی جانب توجہ کرائی اور آپ صلی اللہ علیہ و آلہ و سلم نے صدقہ دینے کی ترغیب دلائی انہوں نے کپڑے ڈالنا شروع کر دیئے آپ صلی اللہ علیہ و آلہ و سلم نے اس آدمی کو ان میں سے وہ کپڑے دے دئیے۔ جس وقت دوسرا جمعہ ہوا تو پھر وہ شخص حاضر ہوا اور اس وقت حضرت رسول کریم صلی اللہ علیہ و آلہ و سلم خطبہ دے رہے تھے آپ صلی اللہ علیہ و آلہ و سلم نے لوگوں کو رغبت دلائی صدقہ کرنے کی۔ اس آدمی نے ان دو کپڑوں میں سے جو کہ آئندہ جمعہ میں اس کو ملے تھے ایک کپڑا رکھ دیا۔ نبی صلی اللہ علیہ و آلہ و سلم نے فرمایا ابھی پچھلے جمعہ کو یہ پھٹے پرانے کپڑے پہنے ہوئے آیا تھا اس وجہ سے میں نے لوگوں کو اسے صدقہ کرنے کی ترغیب دی۔ لوگوں نے کپڑے دئیے جن میں سے دو کپڑے اسے دے دئیے اس مرتبہ یہ آیا تو میں لوگوں کو پھر صدقہ کی ترغیب دے رہا تھا اس پر اس نے بھی (انہی ہی میں سے ) ایک کپڑا دے دیا۔ آپ صلی اللہ علیہ و آلہ و سلم نے اسے ڈانٹا اور فرمایا کہ اپنا کپڑا اٹھا لو۔

امام کا منبر پر بیٹھ کر اپنی رعایا سے خطاب کرنا

قتیبہ، حماد بن زید، عمرو بن دینار، جابر بن عبداللہ فرماتے ہیں کہ ایک دفعہ رسول کریم صلی اللہ علیہ و آلہ و سلم جمعہ کا خطبہ ارشاد فرما رہے تھے کہ ایک شخص آیا۔ رسول اللہ صلی اللہ علیہ و آلہ و سلم نے اس سے پوچھا کیا تم نے نماز پڑھ لی؟ اس نے کہا نہیں۔ آپ صلی اللہ علیہ و آلہ و سلم نے ارشاد فرمایا چلو اٹھو اور نماز ادا کرو۔


٭٭ محمد بن منصور، سفیان، ابو موسی اسرائیل بن موسی، حسن، ابو بکرہ، فرماتے ہیں کہ میں نے نبی صلی اللہ علیہ و آلہ و سلم کو منبر پر دیکھا۔ حسن کے ساتھ تھے۔ آپ صلی اللہ علیہ و آلہ و سلم کبھی لوگوں کی طرف دیکھتے اور کبھی ان (حسن) کی طرف اور کہتے میرا یہ بیٹا سردار ہے۔ شائد رب کریم اس کی وجہ سے مسلمانوں کے دو بڑے گروہوں کے درمیان مصالحت کرا دے۔

خطبہ میں قرآن پڑھنا

محمد بن مثنی، ہارون بن اسماعیل، علی و ابن مبارک، یحیی، محمد بن عبدالرحمن، ابنۃ حارثہ، حارثہ بن نعمان سے مروی ہے کہ میں نے نبی صلی اللہ علیہ و آلہ و سلم سے سورہ ق سن کر یاد کی۔ اس لئے کہ نبی صلی اللہ علیہ و آلہ و سلم اسے جمعہ کے دن منبر پر پڑھا کرتے تھے۔

دوران خطبہ اشارہ کرنا

محمود بن غیلان، وکیع، سفیان، حصین فرماتے ہیں کہ بشیر بن مروان نے جمعہ کے دن منبر پر (دوران خطبہ) اپنے دونوں ہاتھوں کو اٹھایا تو عمارہ نے انہیں تنبیہ کی اور فرمایا نبی صلی اللہ علیہ و آلہ و سلم نے اس سے زائد نہیں کیا اور اپنی شہادت کی انگلی کی طرف اشارہ کیا۔


خطبہ ختم کرنے سے پہلے منبر سے اترنا اور پھر واپس جانا

محمد بن عبدالعزیز، فضل بن موسی، حسین بن واقد، عبداللہ بن بریٍدۃ، بریرہ رضی اللہ عنہا نے فرمایا کہ ایک دفعہ رسول اللہ صلی اللہ علیہ و آلہ و سلم خطبہ ارشاد فرما رہے تھے کہ حسن و حسین آئے۔ دونوں نے سرخ کپڑے پہن رکھے تھے اور گراتے گراتے (بوجہ بچپن) چلے آ رہے تھے۔ نبی صلی اللہ علیہ و آلہ و سلم نے انہیں دیکھ کر خطبہ روک دیا اور اتر کر انہیں اٹھا لیا اور پھر دوبارہ منبر پر تشریف لائے اور فرمایا تمہارے اموال اور اولاد میں فتنہ ہے دیکھو! میں نے انہیں دیکھا کہ اپنے کرتوں میں گرتے چلے آ رہے ہیں تو میں صبر نہ کر سکا (یعنی گھبراہٹ ہوئی کہ کہیں گر کر چوٹ نہ لگ جائے ) اور میں نے خطبہ موقوف کر کے انہیں اٹھا لیا۔

خطبہ مختصر دینا مستحب ہے 

محمد بن عبدالعزیز بن غزوان، فضل بن موسی، حسین بن واقد، یحیی بن عقیل، عبداللہ بن ابی اوفی فرماتے ہیں کہ رسول کریم صلی اللہ علیہ و آلہ و سلم اللہ کا ذکر زیادہ کیا کرتے اور لایعنی گفتگو کم کرتے۔ نماز لمبی پڑھتے اور خطبہ مختصر دیتے۔ نیز بیواؤں اور مسکینوں کے ساتھ اٹھتے بیٹھتے اور ان کا کام کر دینے میں کوئی شرم محسوس نہیں کرتے تھے۔

بروز جمعہ کتنے خطبے دئیے جائیں ؟

علی بن حجر، اسرائیل، سماک، جابر بن سمرہ، فرماتے ہیں کہ میں رسول کریم صلی اللہ علیہ و آلہ و سلم کے ساتھ رہا اور آپ صلی اللہ علیہ و آلہ و سلم کو ہمیشہ کھڑے ہو کر خطبہ ارشاد فرماتے ہوئے دیکھا۔ آپ صلی اللہ علیہ و آلہ و سلم ایک خطبہ دے کر بیٹھ جاتے اور دوبارہ کھڑے ہو کر دوسرا خطبہ ارشاد فرماتے۔

دو خطبوں کے درمیان بیٹھنے کا بیان

اسماعیل بن مسعود، بشر بن مفضل، عبید اللہ، نافع، عبداللہ بن عمر رضی اللہ عنہ فرماتے ہیں کہ رسول کریم صلی اللہ علیہ و آلہ و سلم دو خطبے ارشاد فرماتے اور دونوں خطبے کھڑے ہو کر ارشاد فرماتے۔ نیز ان دونوں خطبوں کے درمیان فصل کرتے۔ (یعنی ذرا دیر کو بیٹھتے )

خطبوں کے درمیان خاموش بیٹھنا

محمد بن عبداللہ بن بزیع، یزیدیعنی ابن زریع، اسرائیل، سماک، جابر بن سمرہ، فرماتے ہیں کہ میں نے رسول اللہ صلی اللہ علیہ و آلہ و سلم کو بروز جمعہ خطبہ ارشاد فرماتے ہوئے دیکھا نبی صلی اللہ علیہ و آلہ و سلم کھڑے ہو کر خطبہ ارشاد فرماتے پھر بیٹھ جاتے اور خاموش رہتے۔ اس کے بعد دوبارہ کھڑے ہوتے اور دوسرا خطبہ ارشاد فرماتے اگر کوئی شخص تم سے یہ کہہ دے کہ نبی صلی اللہ علیہ و آلہ و سلم بیٹھ کر خطبہ ارشاد فرماتے تھے تو وہ نبی صلی اللہ علیہ و آلہ و سلم پر جھوٹ باندھتا ہے۔

دوسرے خطبہ میں قرأت کرنا اور اللہ عز و جل کا ذکر کرنا

عمرو بن علی، عبدالرحمن، سفیان، سماک، جابر بن سمرہ رضی اللہ عنہ فرماتے ہیں کہ رسول کریم صلی اللہ علیہ و آلہ و سلم کھڑے ہو کر خطبہ ارشاد فرماتے تھے۔ پھر کچھ دیر تشریف رکھتے اور دوبارہ کھڑے ہوتے اس کے بعد نبی صلی اللہ علیہ و آلہ و سلم قران پاک کی چند آیات کی تلاوت فرماتے اور اللہ جل جلالہ کا ذکر فرماتے۔ علاوہ ازیں نبی صلی اللہ علیہ و آلہ و سلم کا خطبہ اور نماز دونوں متوسط ہوتے۔ (یعنی نہ بہت چھوٹے اور نہ بہت طویل)

منبر سے نیچے اتر کر کھڑا ہونا یا کسی سے گفتگو کرنا

محمد بن علی بن میمون، فریابی، جریر بن حازم، ثابت البنانی، انس فرماتے ہیں کہ جب نبی صلی اللہ علیہ و آلہ و سلم منبر پر سے نیچے تشریف لاتے تو جو بھی سامنے آ جاتا اس سے گفتگو فرماتے۔ جب وہ اپنی بات پوری کر لیتا تب نبی صلی اللہ علیہ و آلہ و سلم آگے بڑھتے اور نماز پڑھاتے۔

نماز جمعہ کی رکعات

علی بن حجر، شریک، زبید، عبدالرحمن بن ابی لیلی کہتے ہیں کہ حضرت عمر رضی اللہ عنہ نے فرمایا نماز جمعہ عیدالفطر عید الضحی اور سفر کی نماز دو دو رکعات ہیں اور یہ (دوہمیں نبی صلی اللہ علیہ و آلہ و سلم سے معلوم ہوئی۔) امام نسائی کہتے ہیں کہ عبدالرحن بن ابی لیلی نے عمر رضی اللہ سے کوئی حدیث نہیں سنی۔/

نماز جمعہ میں سو رہ جمعہ اور سورہ منافقون پڑھنا

محمد بن عبدالاعلیٰ صنعانی، خالد بن حارث، شعبہ، مخول، سعید بن جبیر، عبداللہ ابن عباس فرماتے ہیں کہ نبی صلی اللہ علیہ و آلہ و سلم جمعہ کے دن فجر کی نماز میں سورہ الم سجدہ اور سورہ دہر کی تلاوت فرماتے پھر جمعہ کی نماز میں سورہ جمعہ اور منافقون کی تلاوت فرماتے۔

نماز جمعہ میں سورہ الاعلیٰ اور سورہ غاشیہ کی تلاوت کرنے کا بیان

محمد بن عبدالاعلی، خالد، شعبہ، معبد بن خالد، زید بن عقبۃ، سمرہ، فرماتے ہیں کہ رسول اللہ نماز جمعہ میں سورہ الاعلیٰ اور سورہ غاشیہ کی تلاوت فرمایا کرتے تھے 

نعمان بن بشیر سے جمعہ میں قرأت سے متعلق مختلف احادیث

قتیبہ، مالک، ضمرۃ بن سعید، عبید اللہ بن عبد اللہ، ضحاک بن قیس، نے نعمان بن بشیر سے دریافت کیا کہ رسول اللہ صلی اللہ علیہ و آلہ و سلم جمعہ کی نماز میں سورہ جمعہ کے بعد کون سی سورت کی تلاوت فرمایا کرتے تھے ؟ (نعمان بن بشیر نے ) کہا سورہ غاشیہ۔


٭٭ محمد بن عبدالاعلی، خالد، شعبہ، ابراہیم بن محمد بن منتشر، حبیب بن سالم، نعمان بن بشیر سے روایت کرتے ہیں کہ رسول اللہ صلی اللہ علیہ و آلہ و سلم کے جمعہ کے دن سورہ الاعلیٰ اور سورہ غاشیہ تلاوت کیا کرتے تھے اور اگر کبھی جمعہ کے دن ہی عید بھی ہو جاتی تو دونوں میں یہی سورتیں تلاوت فرماتے۔


جس نے جمعہ کی ایک رکعت پالی اس کا جمعہ ادا ہو گیا

قتیبہ و محمد بن منصور، سفیان، زہری، ابو سلمہ، ابو ہریرہ رضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا جس شخص کو جمعہ کی ایک رکعت مل گئی اس نے جمعہ پا لیا (یعنی اگر دوسری رکعت میں بھی شامل ہو تو اس کا جمعہ ادا ہو گیا۔)

بعد جمعہ مسجد میں کتنی سنتیں ادا کرے 

اسحاق بن ابراہیم، جریر، سہیل، ابو ہریرہ رضی اللہ عنہ کہتے ہیں کہ رسول کریم صلی اللہ علیہ و آلہ و سلم نے ارشاد فرمایا جب تم میں سے کوئی جمعہ پڑھ چکے تو اسے چاہیے اس کے بعد چار رکعات ادا کرے۔

امام کا بعد جمعہ نماز ادا کرنا

قتیبہ، مالک، نافع، عبداللہ ابن عمر رضی اللہ عنہ فرماتے ہیں کہ رسول کریم صلی اللہ علیہ و آلہ و سلم جمعہ کی نماز کے بعد کوئی نماز نہیں پڑھتے تھے۔ لیکن گھر واپس جا کر دو رکعتیں ادا کیا کرتے تھے۔


٭٭ اسحاق بن ابراہیم، عبدالرزاق، معمر، زہری، سالم، عبداللہ ابن عمر رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم جمعہ کی نماز کے بعد کوئی نماز نہیں پڑھتے تھے۔ لیکن گھر واپس جا کر دو رکعتیں ادا کیا کرتے تھے 

جمعہ کے بعد دو طویل رکعات ادا کرنا

عبٍدۃ بن عبد اللہ، یزید، ابن ہارون، شعبہ، ایوب، نافع، عبداللہ ابن عمر سے مروی ہے کہ وہ جمعہ کی نماز کے بعد دو طویل رکعات پڑھتے اور فرماتے تھے کہ رسول کریم صلی اللہ علیہ و آلہ و سلم بھی بعینہ (دو طویل رکعات) ادا فرمایا کرتے تھے۔

بروز جمعہ قبولیت کی گھڑی کا بیان

قتیبہ، بکر یعنی ابن مضر، ابن ہاد، محمد بن ابراہیم، ابو سلمہ بن عبدالرحمن، ابو ہریرہ رضی اللہ عنہ سے مروی ہے کہ جب میں کوہ طور پر گیا تو میری ملاقات کعب بن احبار سے ہو گئی۔ ہم دونوں ایک دن اکٹھے رہے۔ میں انہیں رسول کریم کی احادیث سناتا اور وہ مجھے تورات کی احادیث بیان کرتے رہے۔ پھر میں نے ان سے کہا کہ رسول اللہ صلی اللہ علیہ و آلہ و سلم نے فرمایا طلوع آفتاب ہونے والے دنوں میں سب سے اچھا دن جمعہ کاہے۔ اسی دن آدم کی پیدائش ہوئی اسی دن (آدم) جنت سے نکالے گئے اسی دن ان کی توبہ قبول ہوئی اسی دن ان کی وفات ہوئی اور یہی دن روز قیامت ہو گا۔ کوئی جانور ایسا نہیں جو جمعہ کے دن سورج طلوع ہونے تک قیامت کے خوف کی وجہ سے کان نہ لگائے رہے۔ اسی دن ایک گھڑی ایسی بھی ہے کہ اگر کوئی مسلمان اس گھڑی نماز پڑھنے کے بعد رب ذوالجلال والا کرام سے کچھ طلب کرتا ہے تو رب قدوس اسے ضرور وہ چیز عطا فرماتے ہیں۔ کعب کہنے لگے ایسا دن تو سال میں ایک مرتبہ آتا ہے۔ میں نے کہا نہیں ! ہر جمعہ کو ایسی ساعت آتی ہے۔ چنانچہ کعب نے تورات پڑھی اور فرمایا رسول اللہ صلی اللہ علیہ و آلہ و سلم نے سچ فرمایا یہ ساعت ہر جمعہ کو آتی ہے۔ پھر میں وہاں سے چلا تو بصرہ بن ابی بصرہ غفاری سے ملاقات ہوئی۔ انہوں نے دریافت کیا کہ (ابوہریرہ) کہاں سے آ رہے ہو؟ میں نے کہا کوہ طور سے۔ فرمایا اگر میری ملاقات آپ سے وہاں جانے سے پہلے ہو جاتی تو آپ ہرگز وہاں نہ جاتے۔ میں نے پوچھا کیوں؟  کہنے لگے میں نے رسول اللہ صلی اللہ علیہ و آلہ و سلم کو فرماتے ہوئے سنا کہ تین مسجدوں کے علاوہ کسی زیارت کیلئے سفر نہ کیا جائے۔ مسجد حرام مسجد نبوی اور مسجد بیت المقدس۔ پھر اس کے بعد میری ملاقات عبداللہ بن سلام سے ہوئی تو میں نے ان سے کہا میں آج کوہ طور پر گیا تھا وہاں میری کعب سے ملاقات ہوئی میں نے ایک دن ان کے ساتھ گزارہ میں ان سے نبی صلی اللہ علیہ و آلہ و سلم کی احادیث بیان کرتا تھا اور وہ تورات کی روایات بیان کرتے رہے۔ میں نے انہیں بتایا کہ نبی صلی اللہ علیہ و آلہ و سلم نے فرمایا سورج طلوع ہونے والے دنوں میں سب سے بہتر دن جمعہ کاہے اسی دن آدم کی پیدائش ہوئی اسی دن وہ جنت سے نکالے گئے اسی دن ان کی توبہ کو اللہ جل جلالہ نے شرف قبولیت بخشا۔ اسی دن ان کی وفات ہوئی اور قیامت بھی جمعہ ہی کے دن قائم ہو گی اور انسان کے علاوہ کوئی جانور ایسا نہیں ہے جو جمعہ کے دن آفتاب طلوع ہونے تک قیامت کے ڈر کی وجہ سے اسی طرف متوجہ نہ رہے۔ (اور میں نے یہ بھی کہا کہ) اس میں ایک گھڑی ایسی بھی آتی ہے کہ اگر کوئی مسلمان شخص اس میں نماز ادا کرے اور اللہ جل جلالہ سے کوئی چیز طلب کرے تو اللہ تعالیٰ اسے ضرور وہ چیز عطا کرتے ہیں۔ کعب کہنے لگے وہ دن تو سال بھر میں صرف ایک مرتبہ آتا ہے۔ عبداللہ بن سلام کہنے لگے کعب جھوٹ بولتے ہیں۔ میں نے کہا اس کے بعد کعب نے (توریت کو) پڑھ کر دیکھا تو کہا کہ رسول اللہ صلی اللہ علیہ و آلہ و سلم نے سچ کہا ہے یقینا ایسی گھڑی ہر جمعہ کو آتی ہے۔ اس پر عبداللہ فرمانے لگے۔ کعب نے سچ کہا اور مجھے اس ساعت کا علم ہے۔ میں نے کہا میرے بھائی پھر مجھے آگاہ کرو۔ انہوں نے کہا غروب آفتاب سے پہلے جمعہ کی آخری گھڑی ہے۔ میں نے کہا کیا آپ نے رسول اللہ صلی اللہ علیہ و آلہ و سلم کا یہ فرمان نہیں سنا کہ جو شخص اس ساعت کو نماز میں پائے۔ لیکن اس وقت تو نماز ہی ادا نہیں کی جاسکتی۔ انہوں نے کہا کیا تم نے یہ فرمان نہیں سنا کہ نبی صلی اللہ علیہ و آلہ و سلم نے فرمایا جس شخص نے ایک نماز ادا کی اور دوسری نماز کے انتظار میں بیٹھا رہا تو گویا وہ حالت نماز میں ہی ہے۔ میں نے کہا کیوں نہیں۔ کہا تو پھر یہ بھی اسی طرح ہے۔


٭٭ محمد بن یحیی بن عبد اللہ، احمد بن حنبل، ابراہیم بن خالد، رباح، معمر، زہری، سعید، ابو ہریرہ رضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا جمعہ کے دن ایک ایسا وقت بھی ہے اگر کوئی مسلمان اس وقت اللہ تعالیٰ سے کسی (جائز) چیز کی طلب کرتا ہے تو اللہ تعالیٰ اسے وہ چیز لازما عطا کرتا ہے۔


٭٭ عمرو بن زرارۃ، اسماعیل، ایوب، محمد، ابو ہریرہ رضی اللہ عنہ نے کہا کہ ابو قاسم صلی اللہ علیہ و آلہ و سلم نے فرمایا جمعہ کے دن ایک ایسی ساعت ہے کہ اگر کوئی مسلمان دوران نماز اس ساعت کو پالے اور پھر اس میں اللہ جل جلالہ سے کوئی چیز طلب کرے تو اللہ تعالیٰ اسے ضرور وہ چیز عطا فرماتے ہیں۔ ہم نے کہا کہ آپ صلی اللہ علیہ و آلہ و سلم فرماتے تھے کہ یہ ساعت چند گھڑی کیلئے ہے (یعنی مختصر ہے )


٭٭ اسحاق بن ابراہیم، عبداللہ بن ادریس، ابن جریج، ابن ابو عمار، عبداللہ بن بابیہ، یعلی بن امیہ کہتے ہیں کہ میں نے عمر بن خطاب رضی اللہ عنہ سے کہا کہ ارشاد ربانی ہے اگر تم لوگوں کو خطرہ ہو کہ کافر تمہیں پریشان کریں گے تو تمہیں نماز کم کرنے پر کوئی گناہ نہ ہو گا۔ لیکن اب تو ہم لوگوں کو امن نصیب ہو گیا ہے۔ حضرت عمر رضی اللہ عنہ نے کہا مجھے بھی پہلی دفعہ یہ بات سن کر اسی طرح حیرت ہوئی تھی جس طرح تمہیں ہوئی ہے۔ میں نے رسول اللہ صلی اللہ علیہ و آلہ و سلم سے دریافت کیا تو آپ صلی اللہ علیہ و آلہ و سلم نے فرمایا یہ اللہ تعالیٰ کی طرف سے تم لوگوں کو عطا کیا گیا ایک صدقہ ہے لہذا اسے قبول کرو۔


٭٭ قتیبہ، لیث، ابن شہاب، عبداللہ بن ابو بکر، عبدالرحمن، امیہ بن عبداللہ بن خالد نے عبداللہ بن عمر سے کہا کہ ہم حضر اور خوف کی نماز کے متعلق ذکر تو قرآن میں پاتے ہیں لیکن سفر کی نماز کا ذکر نہیں ملتا۔ عبداللہ بن عمر رضی اللہ عنہ نے کہا۔ اے بھتیجے ! اللہ تعالیٰ نے جس وقت نبی صلی اللہ علیہ و آلہ و سلم کو ہماری طرف معبوث کیا اس وقت ہم کچھ نہیں جانتے تھے۔ لہذا ہم لوگ بعینہ اسی طرح کرتے جس طرح ہمیں حکم فرمایا کرتے تھے اور بنی صلی اللہ علیہ و آلہ و سلم نے ہمیشہ حالت سفر میں قصر نماز ہی پڑھی اسی وجہ سے ہم بھی قصر ہی پڑھتے ہیں۔


٭٭ قتیبہ، ہشیم، منصور بن زاذان، ابن سیرین، عبداللہ ابن عباس فرماتے ہیں کہ رسول اللہ صلی اللہ علیہ و آلہ و سلم مکہ مکرمہ سے مدینہ منورہ جانے کیلئے نکلے اور نبی صلی اللہ علیہ و آلہ و سلم کو اللہ رب العالمین کے علاوہ کسی کا خوف بھی نہیں تھا (یعنی کفار کی طرف سے ایذاء دئیے جانے کا اندیشہ نہ تھا) لیکن باوجود اس کے نبی کریم صلی اللہ علیہ و آلہ و سلم قصر ادا فرماتے رہے۔


٭٭ محمد بن عبدالاعلی، خالد، ابن عون، محمد، عبداللہ ابن عباس فرماتے ہیں کہ ہم رسول اللہ صلی اللہ علیہ و آلہ و سلم کے ہمراہ مکہ مکرمہ سے مدینہ منورہ کی طرف آ رہے تھے اور اس وقت ہمیں اللہ تعالیٰ کے علاوہ کسی چیز کا اندیشہ نہیں تھا لیکن ہم دو رکعت ہی پڑھتے رہے۔


٭٭ اسحاق بن ابراہیم، نضر بن شمیل، شعبہ، یزید بن خمیر، حبیب بن عبید یحدث، جبیر بن نفیر، ابن سمط، سمط رضی اللہ عنہ کہتے ہیں کہ میں نے عمر بن خطاب کو مقام ذوالحیلفہ پر دو رکعت ادا کرتے ہوئے پایا تو ان سے اس کی وجہ دریافت کی۔ انہوں نے کہا۔ میں تو اسی طرح کرتا ہوں جس طرح نبی صلی اللہ علیہ و آلہ و سلم کیا کرتے تھے۔


٭٭ قتیبہ، ابو عوانہ، یحیی بن ابو اسحاق ، انس رضی اللہ عنہ فرماتے ہیں کہ میں نبی صلی اللہ علیہ و آلہ و سلم کے ساتھ مکہ مکرمہ سے مدینہ منورہ جانے کیلئے نکلا تو رسول اللہ صلی اللہ علیہ و آلہ و سلم واپس آنے تک نماز قصر ادا فرماتے رہے اور رسول اللہ صلی اللہ علیہ و آلہ و سلم کی (مکہ مکرمہ) میں قیام کی مدت دس دن تھی۔


٭٭ محمد بن علی بن حسن بن شقیق، ابو حمزٰۃ، سکری، منصور، ابراہیم، علقمہ، عبداللہ بن مسعود کہتے ہیں کہ میں نے رسول اللہ صلی اللہ علیہ و آلہ و سلم حضرت ابو بکر اور عمر فاروق رضی اللہ عنہما کے ساتھ سفر میں (ہمیشہ) دو ہی رکعت پڑھی ہیں 


٭٭ حمید بن مسعٍدۃ، سفیان، ابن حبیب، شعبہ، زبید، عبدالرحمن بن ابو لیلی، عمر فرماتے ہیں کہ جمعہ عیدالفطر عیدالضحی اور سفر کی نماز دو دو رکعت ہے اور یہ (دو رکعت نماز ہی) مکمل نماز ہے اور رسول اللہ صلی اللہ علیہ و آلہ و سلم نے یہی فرمایا ہے۔


٭٭ محمد بن وہب، محمد بن سلمہ، ابو عبدالرحیم، زید، ایوب، ابن عائد، بکیر بن اخنس، مجاہد ابو حجاج، عبداللہ ابن عباس فرماتے ہیں کہ رسول اللہ صلی اللہ علیہ و آلہ و سلم کی مبارک زبان سے حضر کی نماز چار رکعت سفر کی دو رکعت اور خوف کی نماز ایک فرض کی گئی ہے۔


٭٭ یعقوب بن ماہان، قاسم بن مالک، ایوب بن عائد، بکیر بن اخنس، مجاہد، ابن عباس فرماتے ہیں کہ اللہ تبارک تعالیٰ نے تمہارے نبی صلی اللہ علیہ و آلہ و سلم کی زبان مبارک سے تم پر حضر میں چار رکعت سفر میں دو رکعت اور حالت خوف میں صرف ایک رکعت نماز فرض کی ہے۔

مکہ معظمہ میں نماز پڑھنا

محمد بن عبدالاعلی، خالد بن حارث، شعبہ، قتادہ، موسیٰ بن سلمہ کہتے ہیں کہ میں نے عبداللہ ابن عباس سے دریافت کیا کہ اگر مکہ معظمہ میں با جماعت نماز کے علاوہ کوئی نماز پڑھوں تو کتنی رکعات پڑھو؟ فرمایا ابو قاسم صلی اللہ علیہ و آلہ و سلم! کی سنت کے مطابق دو رکعت ادا کرو۔


٭٭٭
ماخذ: 
http://www.esnips.com/web/hadeesbooks
ایم ایس ایکسل سے تبدیلی، پروف ریڈنگ اور ای بک کی تشکیل: اعجاز عبید





دھونے کی حد سے متعلق

احمد بن عمرو بن سرح و حارث بن مسکین، ابن وہب، یونس، ابن شہاب، عطاء بن یزید، حمران سے روایت ہے (جو حضرت عثمان کے غلام تھے ) انہوں نے خبر دی کہ حضرت عثمان بن عفان نے وضو کا پانی منگوایا اور دونوں ہاتھوں کو تین مرتبہ دھویا پھر کلی کی اور ناک میں پانی ڈالا پھر تین مرتبہ منہ دھویا پھر دایاں اور بایاں بازو تین تین مرتبہ دھویا پھر سر کا مسح کیا پھر دایاں پاؤں ٹخنوں تک تین تین مرتبہ دھویا پھر بایاں پاؤں دھویا۔ اس طریقہ سے (یعنی ٹخنوں تک تین مرتبہ دھویا) پھر فرمایا کہ میں نے جناب رسول کریم صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم نے وضو کیا اس طریقہ سے کہ جس طریقہ سے میں نے وضو کیا پھر بیان کیا کہ جناب رسول کریم صلی اللہ علیہ و آلہ و سلم نے ارشاد فرمایا کہ جو شخص اس طریقہ سے وضو کرے کہ جیسے میں نے وضو کیا ہے پھر کھڑے ہو کر دو رکعت ادا کرے اور قلب (دل) میں کسی طرح کے وسوسے نہ لائے تو اس شخص کے تمام گناہ بخش دیئے جائیں گے۔

جو توں میں وضو سے متعلق یعنی جوتے پہن کر وضو کرنا؟

محمد بن علاء ابن ادریس، عبید اللہ و مالک و ابن جریج، مقبری، عبید بن جریج سے روایت ہے کہ میں نے عبداللہ بن عمر سے کہا کہ میں تم کو دیکھتا ہوں کہ تم یہ چمڑے کے جوتے پہن کر وضو کرتے ہو؟ انہوں نے فرمایا کہ میں نے جناب رسول کریم صلی اللہ علیہ و آلہ و سلم کو دیکھا آپ صلی اللہ علیہ و آلہ و سلم ایسے ہی جوتے پہنتے تھے اور ان میں وضو فرماتے تھے۔

موزوں پر مسح کرنے سے متعلق

قتیبہ، حفص، الاعمش، ابراہیم، ہمام، جریر بن عبداللہ سے روایت ہے کہ انہوں نے وضو کیا اور انہوں نے موزوں پر مسح کیا۔ لوگوں نے عرض کیا آپ موزوں پر مسح کرتے ہیں ؟ جریر نے بیان کیا کہ میں نے رسول کریم صلی اللہ علیہ و آلہ و سلم کو موزوں پر مسح کرتے ہوئے دیکھا ہے۔ حضرت عبداللہ کے ساتھیوں کو مذکورہ حدیث بہت زیادہ پسند تھی اس لئے کہ جریر نے نبی صلی اللہ علیہ و آلہ و سلم کی وفات سے چند روز قبل اسلام قبول فرمایا۔

٭٭ عباس بن عبدالعظیم، عبدالرحمن، حرب بن شداد، یحیی بن ابو کثیر، ابو سلمہ، جعفر بن عمرو بن امیہ سے روایت ہے کہ انہوں نے دیکھا کہ جناب رسول کریم صلی اللہ علیہ و آلہ و سلم نے وضو فرمایا اور (اس کے بعد آپ صلی اللہ علیہ و آلہ و سلم نے ) اپنے موزوں پر مسح کیا۔

٭٭ عبدالرحمن بن ابراہیم و سلیمان بن داؤد، ابن نافع، داؤد بن قیس، زید بن اسلم، عطاء بن یسار، اسامہ بن زید سے روایت ہے کہ جناب رسول کریم صلی اللہ علیہ و آلہ و سلم اور حضرت بلال دونوں حضرات (مقام اسواف میں ) تشریف لے گئے تو رسول کریم صلی اللہ علیہ و آلہ و سلم حاجت کے لئے تشریف لے گئے پھر آپ صلی اللہ علیہ و آلہ و سلم نکلے (یعنی واپس تشریف لائے ) تو اسامہ نے بلال سے دریافت کیا کہ رسول کریم صلی اللہ علیہ و آلہ و سلم نہ کیا عمل انجام دیا؟ حضرت بلال نے فرمایا رسول کریم صلی اللہ علیہ و آلہ و سلم قضائے حاجت کے لئے تشریف لے گئے پھر وضو فرمایا چہرہ دھویا اور ہاتھ دھوئے۔ سر اور موزوں پر مسح فرمایا اور نماز ادا فرمائی۔

٭٭ سلیمان بن داؤد و حارث بن مسکین، ابن وہب، عمرو بن حارث، ابو نصر، ابو سلمہ بن عبدالرحمن، عبداللہ بن عمر، سعد بن ابی وقاص سے روایت ہے کہ جناب رسول کریم صلی اللہ علیہ و آلہ و سلم نے موزوں پر مسح فرمایا۔

٭٭ قتیبہ، اسماعیل و ابن جعفر، موسیٰ بن عقبۃ، ابو نصر، ابو سلمہ، سعد بن ابی وقاص سے روایت ہے کہ جناب رسول کریم صلی اللہ علیہ و آلہ و سلم نے ارشاد فرمایا موزوں پر مسح کرنے میں کسی قسم کا کوئی حرج نہیں ہے 

٭٭ علی بن خشرم، عیسی، الاعمش، مسلم، مسروق، مغیرۃ بن شعبہ سے روایت ہے کہ جناب رسول کریم صلی اللہ علیہ و آلہ و سلم قضائے حاجت کے لئے تشریف لے گئے جب آپ صلی اللہ علیہ و آلہ و سلم واپس تشریف لائے تو میں لوٹے میں پانی لے کر حاضر ہوا اور میں نے آپ صلی اللہ علیہ و آلہ و سلم پر پانی ڈالا۔ آپ صلی اللہ علیہ و آلہ و سلم نے دونوں ہاتھوں کو دھویا۔ پھر آپ صلی اللہ علیہ و آلہ و سلم دونوں بانہیں دھونا چاہتے تھے لیکن آپ صلی اللہ علیہ و آلہ و سلم کا چوغہ تنگ تھا چوغہ کی آستین اوپر نہ چڑھ سکیں۔ آپ صلی اللہ علیہ و آلہ و سلم نے دونوں ہاتھوں کو چوغے کے نیچے سے باہر نکالا اور دھویا اور موزوں پر مسح کیا پھر آپ صلی اللہ علیہ و آلہ و سلم نے ہم لوگوں کے ساتھ نماز ادا فرمائی۔

٭٭ قتیبہ بن سعید، لیث بن سعد، یحیی، سعد بن ابراہیم، نافع بن جبیر، عروہ بن مغیرۃ، مغیرۃ سے روایت ہے کہ جناب رسول کریم صلی اللہ علیہ و آلہ و سلم حاجت کے لئے تشریف لئے گئے تو حضرت مغیرہ آپ صلی اللہ علیہ و آلہ و سلم کے پیچھے پیچھے چلے۔ وہ آپ صلی اللہ علیہ و آلہ و سلم کے لئے ایک لوٹا پانی لے کر گئے پھر آپ صلی اللہ علیہ و آلہ و سلم پر پانی ڈالا۔ یہاں تک کہ آپ صلی اللہ علیہ و آلہ و سلم حاجت سے فارغ ہو گئے پھر وضو فرمایا اور اپنے موزوں پر مسح فرمایا۔

جراب اور جوتوں پر مسح سے متعلق

اسحاق بن ابراہیم، وکیع، سفیان، ابو قیس، ہذیل بن شرجیل، مغیرۃ بن شعبہ سے روایت ہے کہ جناب رسول کریم صلی اللہ علیہ و آلہ و سلم نے جرابوں اور جوتوں پر مسح فرمایا۔ حضرت ابو عبدالرحمن نے عرض کیا کہ میں اس بات سے واقف نہیں ہوں کہ کسی نے اس روایت میں حضرت ابو قیس کی متابعت کی ہو گی اور حضرت مغیرہ سے ہی درست ہے کہ جناب رسول کریم صلی اللہ علیہ و آلہ و سلم نے موزوں پر مسح فرمایا ہے۔

دوران سفر موزوں پر مسح کرنے کا بیان

محمد بن منصور، سفیان، اسماعیل بن محمد، حمزٰۃ بن مغیرۃ بن شعبہ، حضرت مغیرہ بن شعبہ سے روایت ہے کہ میں رسول کریم صلی اللہ علیہ و آلہ و سلم کے ساتھ سفر میں تھا۔ آپ صلی اللہ علیہ و آلہ و سلم نے مجھ سے ارشاد فرمایا اے مغیرہ تم میرے پیچھے رہو اور آپ صلی اللہ علیہ و آلہ و سلم نے لوگوں سے فرمایا تم لوگ میرے سے آگے آگے جاؤ۔ چنانچہ میں آپ صلی اللہ علیہ و آلہ و سلم سے پیچھے ہی رہا میرے پاس پانی کا ایک لوٹا تھا لوگ روانہ ہو گئے اور رسول کریم صلی اللہ علیہ و آلہ و سلم قضائے حاجت کے لئے تشریف لے گئے جب آپ صلی اللہ علیہ و آلہ و سلم واپس تشریف لائے تو میں نے آپ صلی اللہ علیہ و آلہ و سلم کے (اعضاء پر) پانی ڈالنا شروع کر دیا۔ اس وقت آپ صلی اللہ علیہ و آلہ و سلم ایک تنگ آستین کا چوغہ پہنے ہوئے تھے جو کہ ملک روم کا تیار کردہ تھا۔ آپ صلی اللہ علیہ و آلہ و سلم نے اس میں سے ہاتھ نکالنا چاہا تو وہ تنگ پڑھ گیا تب آپ صلی اللہ علیہ و آلہ و سلم نے چوغے کے نیچے سے ہاتھ نکال لیا اور چہرہ اور ہاتھوں کو دھویا اور آپ صلی اللہ علیہ و آلہ و سلم سر مبارک پر مسح فرمایا۔

مسافر کے لئے موزوں پر مسح کرنے کی مدت کا بیان

قتیبہ، سفیان، عاصم، زر، صفوان بن عسال سے روایت ہے کہ جناب رسول کریم صلی اللہ علیہ و آلہ و سلم نے ہم لوگوں کو حالت سفر میں رخصت اور سہولت عطا فرمائی کہ ہم اپنے موزے نہ اتاریں تین دن تین رات تک۔

٭٭ احمد بن سلیمان رہاوی، یحیی بن آدم، سفیان الثوری و مالک بن مغول و زہیر و ابو بکر بن عیاش و سفیان بن عیینہ ، عاصم، زر سے روایت ہے کہ میں حضرت صفوان بن عسال سے موزوں پر مسح کرنے کے بارے میں دریافت کیا انہوں نے کہا کہ رسول کریم صلی اللہ علیہ و آلہ و سلم ہم لوگوں کو حکم فرماتے تھے کہ جس وقت ہم لوگ مسافر ہوں تو ہم مسح کریں اپنے موزوں پر اور یہ کہ نہ اتاریں ان کو تین روز تک کہ پیشاب پاخانہ اور سونے کی حاجت میں مگر یہ کہ حالت جنابت (ناپاکی) میں ان کو اتارنا ضروری ہے۔

مقیم کے واسطے موزوں پر مسح کرنے کی مدت

اسحاق بن ابراہیم، عبدالرزاق، عمرو بن قیس ملانی، حکم بن عیینہ، قاسم بن مخیمرۃ، شریح بن ہانی، حضرت علی سے روایت ہے کہ جناب رسول کریم صلی اللہ علیہ و آلہ و سلم نے مسافر کے واسطے تین روز اور تین راتیں جبکہ مقیم کے لئے ایک روز اور ایک رات مقرر فرمائی۔

٭٭ ہناد بن سری، ابو معاویہ، الاعمش، حکم، قاسم بن مخیمرۃ، شریح بن ہانی سے روایت ہے کہ میں نے عائشہ صدیقہ سے موزوں پر مسح کرنے کی مدت کے بارے میں دریافت کیا تو انہوں نے فرمایا تم حضرت علی کی خدمت میں جاؤ اور خود ان سے دریافت کرو وہ مجھ سے زیادہ علم رکھتے ہیں۔ چنانچہ میں ان کی خدمت میں حاضر ہوا اور دریافت کیا تو حضرت علی نے فرمایا کہ رسول کریم صلی اللہ علیہ و آلہ و سلم ہم لوگوں کو حکم فرماتے تھے کہ مقیم ایک روز تک مسح کرے اور مسافر تین دن اور تین رات تک۔

با وضو شخص کس طریقہ سے نیا وضو کرے ؟

عمرو بن یزید، بہزبن اسد، شعبہ، عبدالملک بن میسرہ، نزال بن سبرۃ سے روایت ہے کہ میں نے حضرت علی کو دیکھا۔ انہوں نے ظہر کی نماز ادا فرمائی پھر وہ لوگوں کے کام میں مصروف ہو گئے جب نماز عصر کا وقت آیا تو ایک برتن میں پانی پیش کیا گیا تو انہوں نے پانی کا ایک چلو لے کر چہرہ دونوں ہاتھ سر اور دونوں پاؤں پر مسح فرمایا۔ اس کے بعد کچھ بچا ہوا پانی لے کر کھڑے ہو کر اس کو پی لیا اور کہا کہ لوگ اس طریقہ سے وضو کرنے میں میرا خیال کرتے ہیں کہ جس میں تمام اعضاء پر مسح کیا جائے حالانکہ میں نے نبی صلی اللہ علیہ و آلہ و سلم کو اس طریقہ سے وضو کرتے ہوئے دیکھا ہے اور جس شخص کا وضو نہ ٹوٹا ہو اس کے لئے یہی وضو ہے۔

ہر نماز کے لئے وضو بنانا

محمد بن عبدالاعلی، خالد، شعبہ، عمرو بن عامر، حضرت انس سے روایت ہے کہ جناب رسول کریم صلی اللہ علیہ و آلہ و سلم کی خدمت میں ایک چھوٹا برتن پیش کیا گیا آپ صلی اللہ علیہ و آلہ و سلم نے اس سے وضو فرمایا حضرت عمرو بن عامر نے عرض کیا میں نے حضرت انس سے دریافت کیا کہ رسول کریم صلی اللہ علیہ و آلہ و سلم ہر ایک نماز کے لئے وضو فرماتے تھے ؟ انہوں نے کہا جی ہاں میں نے عرض کیا اور تم؟ انہوں نے کہا ہم لوگ تو کئی نمازیں پڑھا کرتے تھے جس وقت تک وضو نہ ٹوٹتا تھا یا ایک ہی وضو سے کئی نمازیں پڑھا کرتے تھے۔

٭٭ زیاد بن ایوب، ابن علیہ، ایوب، ابن ابو ملیکہ، حضرت عبداللہ ابن عباس سے روایت ہے کہ جناب رسول کریم صلی اللہ علیہ و آلہ و سلم پاخانہ سے نکلے تو آپ صلی اللہ علیہ و آلہ و سلم کے سامنے کھانا پیش کیا گیا لوگوں سے عرض کیا یا رسول اللہ کیا ہم لوگ خدمت اقدس میں پانی پیش کریں ؟ آپ صلی اللہ علیہ و آلہ و سلم نے ارشاد فرمایا مجھ کو وضو کرنے کا حکم اس وقت ہوا ہے کہ جس وقت نماز کے لئے کھڑا ہوں۔

٭٭ عبید اللہ بن سعید، یحیی، سفیان، علقمہ بن مرثد، ابن بریٍدۃ، حضرت بریدہ سے روایت ہے کہ رسول کریم صلی اللہ علیہ و آلہ و سلم ہر ایک نماز کے لئے وضو فرمایا کرتے تھے جب مکہ مکرمہ فتح ہوا تو آپ صلی اللہ علیہ و آلہ و سلم نے اس دن تمام نمازوں کو ایک ہی وضو سے ادا فرمایا۔ حضرت عمر نے آپ صلی اللہ علیہ و آلہ و سلم سے عرض کیا یا رسول اللہ آپ صلی اللہ علیہ و آلہ و سلم نے آج کے دن ایسا کام کیا ہے کہ جو اس سے قبل آپ صلی اللہ علیہ و آلہ و سلم نے نہیں کیا یعنی آپ صلی اللہ علیہ و آلہ و سلم ہر ایک نماز کے لئے وضو فرماتے تھے اور آج آپ صلی اللہ علیہ و آلہ و سلم نے متعدد نمازیں ایک ہی وضو سے ادا فرمائیں۔ آپ صلی اللہ علیہ و آلہ و سلم نے فرمایا اے عمر میں نے قصداً اور عمداً یہ عمل انجام دیا ہے۔



پانی کے چھڑکنے کا بیان

اسمعیل بن مسعود، خالد بن حارث، شعبہ، منصور، مجاہد، حضرت حکم بن سفیان سے روایت ہے کہ اس نے اپنے والد سے سنا رسول کریم صلی اللہ علیہ و آلہ و سلم جس وقت وضو فرماتے تو ایک چلو پانی لے کر آپ صلی اللہ علیہ و آلہ و سلم اپنی شرم گاہ پر چھڑک لیتے اس حدیث مبارکہ کی راوی حکم بن سفیان یا حضرت سفیان بن حکم ہیں۔ ان کے نام میں اختلاف ہے بعض حضرات نے فرمایا ہے کہ یہ صحابی ہیں اور حضرت ابن عبدالبر نے فرمایا کہ اس سے بھی ایک حدیث منقول ہے جو کہ وضو سے متعلق ہے اور وہ روایت مضطرب ہے۔

٭٭ عباس بن محمد دوری، احوص بن جواب، عمار بن رزیق، منصور، احمد بن حرب، قاسم و ابن یزید الجرمی، سفیان، منصور، مجاہد، حکم بن سفیان سے منقول ہے کہ میں نے جناب رسول کریم صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم نے وضو فرمایا اور آپ صلی اللہ علیہ و آلہ و سلم نے اپنی شرم گاہ پر پانی چھڑکا یا وضو فرمایا۔ احمد کہتے ہیں کہ پھر انہوں نے بھی پانی چھڑکا۔

وضو کا بچا ہوا پانی کار آمد کرنا

ابو داؤد، سلیمان بن سیف، ابو عتاب، شعبہ، ابو اسحاق، ابو حیہ، حضرت ابو ہریرہ سے روایت ہے کہ میں نے حضرت علی کو اعضاء وضو دھوتے دیکھا پھر وہ کھڑے ہوئے اور بچا ہوا پانی پیا اور فرمایا کہ رسول کریم صلی اللہ علیہ و آلہ و سلم نے اس طریقہ سے (عمل) کیا تھا جیسا کہ میں نے کیا۔

٭٭ محمد بن منصور، سفیان، مالک بن مغول، عون بن ابو جحیفہ سے روایت ہے کہ میں رسول کریم صلی اللہ علیہ و آلہ و سلم کے پاس مقام بطحا میں تھا تو بلال نے آپ صلی اللہ علیہ و آلہ و سلم کے وضو کا بچا ہوا پانی نکالا۔ لوگ اس کو لینے کے لئے آگے بڑھے میں نے بھی کچھ پانی پیا اور آپ صلی اللہ علیہ و آلہ و سلم کے لئے ایک لکڑی (سترہ) زمین میں گاڑھ دی پھر آپ صلی اللہ علیہ و آلہ و سلم نے لوگوں کی امامت فرمائی اور نماز پڑھائی اور گدھے کتے اور عورتیں آپ صلی اللہ علیہ و آلہ و سلم کے سامنے سے گزر رہے تھے۔

٭٭ محمد بن منصور، سفیان، ابن منکدر، جابر سے روایت ہے کہ میں بیمار ہوا تو رسول کریم صلی اللہ علیہ و آلہ و سلم اور ابو بکر صدیق رضی اللہ عنہ دونوں حضرات میری عیادت کے لئے تشریف لائے انہوں نے مجھ کو بے ہوشی کی حالت میں دیکھا تو رسول کریم صلی اللہ علیہ و آلہ و سلم نے وضو فرمایا اور وضو کا پانی میرے اعضاء پر ڈالا۔

وضو کی فرضیت

قتیبہ، ابو عوانہ، قتادہ، ابو ملیح سے بیان کیا کہ جناب رسول کریم صلی اللہ علیہ و آلہ و سلم نے ارشاد فرمایا کہ اللہ تعالیٰ نماز کو بغیر وضو کے اور صدقہ چوری اور خیانت کے مال سے نہیں قبول فرماتا۔

وضو میں اضافہ کرنے کی ممانعت

محمود بن غیلان، یعلی، سفیان، موسیٰ بن ابی عائشہ، عمرو بن شعیب، حضرت عبداللہ بن عمرو بن عاص سے روایت ہے کہ ایک دیہاتی شخص رسول کریم صلی اللہ علیہ و آلہ و سلم کی خدمت میں حاضر ہوا اور وضو کا طریقہ معلوم کیا تو آپ صلی اللہ علیہ و آلہ و سلم نے اس کو تین تین مرتبہ وضو کر کے دکھایا۔ پھر فرمایا وضو اس طرح ہے۔ اب جو شخص اضافہ کرے اس نے برا کیا حد سے زیادتی کی اور ظلم کا ارتکاب کیا۔

وضو پورا کرنا

یحیی بن حبیب بن عربی، حماد، ابو جہضم، عبداللہ بن عبید اللہ بن عباس سے روایت ہے کہ ہم لوگ حضرت عبداللہ بن عاص کی خدمت میں بیٹھے ہوئے تھے انہوں نے فرمایا کے خدا کی قسم ہم لوگوں کو جناب رسول کریم صلی اللہ علیہ و آلہ و سلم نے (یعنی قبیلہ بنی ہاشم کو) خاص نہیں فرمایا کسی بات سے مگر تین باتوں سے ایک تو ہم کو حکم ہوا پوری طرح وضو کرنے کا دوسرے زکوٰۃ نہ استعمال کرنے کا اور تیسرے یہ کہ گدھوں کو گھوڑیوں پر نہ چھوڑا کریں۔

٭٭ قتیبہ، جریر، منصور، ہلال بن یساف، ابو یحیی، عبداللہ بن عمرو سے روایت ہے کہ جناب رسول کریم صلی اللہ علیہ و آلہ و سلم نے فرمایا کہ وضو اچھی طرح سے کیا کرو۔

وضو مکمل کرنے کی فضیلت سے متعلق

قتیبہ، مالک، علاء بن عبدالرحمن، ابو ہریرہ سے روایت ہے کہ جناب رسول کریم صلی اللہ علیہ و آلہ و سلم نے ارشاد فرمایا کہ کیا میں تم کو وہ چیز نہ بتلاؤں کہ جو تمہارے گناہوں کو ختم کر دے اور تمہارے درجات بلند کر دے ؟ وہ ہے وضو پورا کرنا دشواری محسوس ہونے کے وقت اور مسجد تک بہت سے قدم اٹھانا اور ایک نماز کے بعد دوسری نماز کے لئے منتظر رہنا یہی رباط ہے یہی رباط ہے۔



حکم خداوندی کے مطابق وضو کرنا

قتیبہ بن سعید، لیث، ابو زبیر، سفیان بن عبدالرحمن، عاصم بن سفیان ثقفی سے روایت ہے کہ ہم لوگ(مقام) سلاسل کی جانب جہاد کرنے کے لئے روانہ ہوئے لیکن جنگ نہ ہوئی پھر بھی ہم لوگ وہیں پر جمے رہے۔ بعد میں ہم لوگ معاویہ رضی اللہ تعالیٰ عنہ کے پاس واپس آ گئے اور اس وقت ان کے پاس ابو ایوب اور عقبہ بن عامر تشریف فرما تھے۔ عاصم سے فرمایا اے ابو ایوب ہم کو جہاد نہیں مل سکا یعنی جہاد میں شرکت نہ کر سکے اور ہم نے یہ بات سنی ہے کہ جو شخص چار مسجدوں میں نماز ادا کرے تو اس کے گناہ معاف کر دیئے جائیں گے ابو ایوب نے فرمایا اے میرے بھتیجے ہم تم کو اس سے زیادہ آسان بات بتلاتے ہیں میں نے رسول کریم صلی اللہ علیہ و آلہ و سلم سے سنا ہے آپ صلی اللہ علیہ و آلہ و سلم فرماتے تھے کہ جو شخص حکم کے مطابق وضو کرے اور حکم خداوندی کے مطابق نماز ادا کرے تو اس شخص کی مغفرت کر دی جائے گی۔ چاہے وہ شخص پہلے جو عمل بھی کر چکا ہو۔ عاصم نے بیان کیا کہ اے عقبہ کیا مسئلہ اسی طرح سے ہے ؟ حضرت عقبہ نے جواب میں فرمایا جی ہاں مسئلہ اور واقعہ اسی طریقہ سے ہے۔

٭٭ محمد بن عبدالاعلی، خالد، شعبہ، جامع بن شداد، حمران بن ابان، ابو بردہ، عثمان رضی اللہ عنہ سے روایت ہے کہ میں نے رسول اللہ صلی اللہ علیہ و سلم سے سنا جو شخص اللہ تعالیٰ کے حکم کے مطابق اچھی طرح وضو کرے گا تو اس کے واسطے پانچ نمازیں ان کے درمیان (یعنی نمازوں کے دروان) سرزد ہونے والے گناہوں کا کفارہ ہو جائیں گی

٭٭ قتیبہ، مالک، ہشام، عروہ، حمران بن ابان، عثمان سے روایت ہے کہ میں نے رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے کہ کوئی شخص اس طرح کا نہیں ہے جو کہ بہتر طریقہ سے وضو کرے پھر نماز ادا کرے مگر یہ کہ اللہ تعالیٰ اس شخص کی مغفرت کر دیتا ہے دوسری نماز کے وقت کے آنے تک جب تک اس نماز کو ادا کرے یعنی دونوں نمازوں کے درمیان جس قدر گناہ اس سے صادر ہوئے تمام کے تمام گناہ معاف ہو جاتے ہیں۔

٭٭ عمرو بن منصور، آدم بن ابو ایاس، لیث، ابن سعد، معاویہ بن صالح، ابو یحییٰ سلیم بن عامر و ضمرۃ بن حبیب و ابو طلحہ نعیم بن زیاد، عمرو بن عبسہ سے روایت ہے کہ میں نے عرض کیا یا رسول اللہ صلی اللہ علیہ و سلم وضو کرنے کا کس قدر اجر و ثواب ہے۔ رسول کریم صلی اللہ علیہ و آلہ و سلم نے ارشاد فرمایا جب تم نے وضو کر لیا اور صاف کر کے تم نے دونوں پہونچے دھوئے تو تمہارے تمام گناہ نکل (معاف ہو) گئے۔ تمہارے ناخنوں اور ہاتھ کے پوروں سے پھر جب تم نے کلی کر لی اور ناک کے دونوں سوراخوں کو تم نے صاف کر لیا اور چہرہ اور ہاتھ دھوئے دونوں کہنیوں تک اور تم نے سر پر مسح کر لیا اور دونوں پاؤں دھوئے ٹخنوں تک تو تم اکثر گناہوں سے نکل گئے اب اگر تم نے اپنا چہرہ زمین پر رکھ لیا رضائے خداوندی کے لئے تو تم اپنے گناہوں سے اس طریقہ سے نکل گئے جیسے تم اس دن کے تھے کہ جس دن تمہاری ماں نے تم کو جنم دیا یعنی جس دن تمہاری ولادت ہوئی۔ حضرت ابو امامہ نے جو اس حدیث کو حضرت عمرو بن عنبسہ سے روایت کرتے ہیں۔ کہا اے عمرو بن عنبسہ تم ذرا غور کر کے بات کہو کہ کیا ہر ایک انسان کو اس قدر نعمتیں ہر ایک مجلس میں حاصل ہو جاتی ہیں۔ حضرت عمرو بن عنبسہ نے فرمایا کہ تم سن لو خدا کی قسم میں بوڑھا ہو گیا اور میری وفات کا زمانہ نزدیک ہے اور میں ضرورت مند اور محتاج بھی نہیں ہوں (جو کسی دباؤ کی وجہ سے نبی صلی اللہ علیہ و آلہ و سلم کی طرف غلط بات منسوب کروں ) بلاشبہ اس کو میرے کانوں نے سنا اور میرے قلب نے اس کو نبی سے محفوظ رکھا۔

وضو سے فراغت کے بعد کیا کہنا چاہئے ؟

محمد بن علی بن حرب المروزی، زید بن حباب، معاویہ بن صالح، ربیعہ بن یزید، ابو ادریس الخولانی و ابو عثمان، عصبہ بن عامر الجہنی، عمر بن خطاب سے روایت ہے کہ رسول کریم صلی اللہ علیہ و آلہ و سلم نے ارشاد فرمایا جو شخص اچھے طریقہ سے وضو کرے (یعنی سنت رسول کے مطابق) پھر وہ شخص کہے تو ایسے شخص کے لئے جنت کے آٹھوں دروازے کھول دیئے جائیں گے اور وہ شخص جنت کے جس دروازے سے اس کا دل چاہے داخل ہو جائے۔

وضو کے زیور سے متعلق ارشاد رسول صلی اللہ علیہ و آلہ و سلم
قتیبہ، خلف و ابن خلیفۃ، ابو مالک الاشجعی، ابو حازم سے روایت ہے کہ میں حضرت ابو ہریرہ کے پیچھے تھا اور وہ اس وقت نماز ادا کرنے کے لئے وضو فرما رہے تھے اور اپنے ہاتھوں کو دھو رہے تھے بغلوں تک۔ میں نے کہا اے ابو ہریرہ یہ کس قسم کا وضو ہے ؟ انہوں نے کہا اے ابن فروخ تم اس جگہ پر موجود ہو اگر مجھ کو اس بات کا علم ہوتا کہ تم اس جگہ موجود ہو تو میں اس طریقہ سے وضو نہ کرتا۔ میں نے اپنے محبوب نبی صلی اللہ علیہ و آلہ و سلم سے سنا ہے آپ صلی اللہ علیہ و آلہ و سلم فرماتے تھے کہ مومن بندہ کا زیور اسی جگہ تک ہو گا کہ جس جگہ تک اس کا وضو (پانی) پہنچے۔

٭٭ قتیبہ، مالک، علاء بن عبدالرحمن، ابو ہریرہ سے روایت ہے کہ رسول کریم صلی اللہ علیہ و آلہ و سلم جنت البقیع (قبرستان) کی جانب تشریف لے گئے اور فرمایا کہ تم لوگوں پر سلامتی ہو اے گھر والو صاحب ایمان لوگو تم پر سلامتی ہے (یہ) مکان ہے اہل اسلام و اہل ایمان کا اور ہم لوگ انشاء اللہ تم سے ملاقات کرنے والے ہیں مجھ کو تمنا ہے کہ میں اپنے مسلمان بھائیوں کی زیارت کروں ان سے ملوں صحابہ نے عرض کیا یا رسول اللہ کیا ہم آپ صلی اللہ علیہ و آلہ و سلم کے بھائی نہیں ہیں ؟ آپ صلی اللہ علیہ و آلہ و سلم نے ارشاد فرمایا تمہارا مقام تو اس سے کہیں زیادہ ہے تم لوگ میرے صحابی اور ساتھی ہو اور میرے بھائی وہ ہیں جو کہ ابھی دنیا میں نہیں آئے (اگرچہ تمہارا مقام آنے والے لوگوں سے بہت بلند ہے ) اور میں قیامت کے دن ان لوگوں کا "فرط" ہوں گا۔ صحابہ نے عرض کیا یا رسول اللہ آپ صلی اللہ علیہ و آلہ و سلم ان لوگوں کو کس طریقے سے پہچانیں گے کہ جو لوگ دنیا میں آپ صلی اللہ علیہ و آلہ و سلم کے بعد آئیں گے ؟ آپ صلی اللہ علیہ و آلہ و سلم نے ارشاد فرمایا ذرا دیکھو اور غور کرو اگر کسی شخص کے سفید چہرہ اور پاؤں کے گھوڑے خالص مشکی گھوڑوں میں شامل ہو جائیں تو وہ شخص اپنے گھوڑے کی شناخت نہیں کرے گا؟ صحابہ نے عرض کیا کہ کیوں نہ شناخت کرے گا (یعنی ضرور شناخت کرے گا) آپ صلی اللہ علیہ و آلہ و سلم نے ارشاد فرمایا اس طریقہ سے وہ میرے بھائی قیامت کے دن آئیں گے اور ان کے چہرے اور ہاتھ اور پاؤں وضو (کے نور سے ) چمکتے دمکتے ہوں گے اور میں قیامت کے دن ان لوگوں کا "فرط" ہوں گا۔

بہترین طریقہ سے وضو کر کے دو رکعات ادا کرنے والے کا اجر؟

موسی بن عبدالرحمن مسروقی، زید بن حباب، معاویہ بن صالح، ربیعۃ بن یزید الدمشقی، ابو ادریس خولانی و ابو عثمان، جبیر بن نفیر الحضرمی، عقبہ بن عامر سے روایت ہے کہ رسول کریم صلی اللہ علیہ و آلہ و سلم نے فرمایا جو شخص اچھے طریقے سے وضو کرے اور پھر دو رکعات ادا کرے پورے خشوع و خضوع کے ساتھ متوجہ ہو کر (مطلب یہ ہے کہ اپنی توجہ ادھر ادھر نہ کرے بلکہ چہرہ قبلہ کی طرف پوری طرح سے متوجہ رکھے اور دل سے بھی توجہ رکھے اور لغو اور بیہودہ خیالات نہ لائے ) تو ایسے شخص کے لئے جنت واجب ہو جائے گی۔

مذی نکلنے سے وضو ٹوٹ جانے سے متعلق

ہناد بن سری، ابو بکر بن عیاش، ابو حصین، ابو عبدالرحمن سے روایت ہے کہ حضرت علی نے فرمایا کہ مجھ کو مذی بہت زیادہ آتی تھی جب کہ رسول کریم صلی اللہ علیہ و آلہ و سلم کی صاحبزادی فاطمہ میرے نکاح میں تھیں تو مجھ کو (اس وجہ سے ) رسول کریم صلی اللہ علیہ و آلہ و سلم سے مسئلہ دریافت کرتے ہوئے شرم و حیا محسوس ہوئی میں نے ایک شخص سے کہا کہ جو میرے نزدیک بیٹھا ہوا تھا کہ تم ہی رسول کریم صلی اللہ علیہ و آلہ و سلم سے حکم شرع اس سلسلے میں دریافت کر لو چنانچہ اس شخص نے حکم شرع دریافت کیا آپ صلی اللہ علیہ و آلہ و سلم نے ارشاد فرمایا مذی میں وضو ہے یعنی جب مذی خارج ہونے لگے تو (اگرچہ) غسل اس کے نکلنے سے لازم نہیں ہوتا صرف وضو کرنا کافی ہے۔

٭٭ اسحاق بن ابراہیم، جریر، ہشام بن عروہ، حضرت علی سے روایت ہے کہ میں نے حضرت مقداد بن اسود سے عرض کیا کہ جس وقت کوئی آدمی اپنی بیوی کے پہلو میں بیٹھ جائے اور اس کی مذی خارج ہونے لگے لیکن وہ صحبت نہ کر سکے تو اس حکم شرح سے متعلق رسول کریم صلی اللہ علیہ و آلہ و سلم سے دریافت کرو کیونکہ مجھ کو تو یہ مسئلہ دریافت کرتے ہوئے شرم و حیا محسوس ہوتی ہے اس لئے کہ رسول کریم صلی اللہ علیہ و آلہ و سلم کی صاحبزادی فاطمہ میری منکوحہ ہیں چنانچہ حضرت مقداد بن اسود نے نبی صلی اللہ علیہ و آلہ و سلم سے یہ مسئلہ دریافت کیا تو آپ صلی اللہ علیہ و آلہ و سلم نے ارشاد فرمایا (مذی کی صورت میں ) اپنی شرم گاہ دھو لو (غسل کی ضرورت نہیں ) اور اسی طرح وضو کر لو جس طرح نماز کے لئے کرتے ہو۔

٭٭ قتیبہ بن سعید، سفیان، عمرو، عطاء، عائش بن انس سے روایت ہے کہ حضرت علی نے فرمایا کہ مجھے بہت زیادہ مذی آتی تھی تو میں نے حضرت عمار بن یاسر سے کہا کہ تم یہ مسئلہ رسول کریم صلی اللہ علیہ و آلہ و سلم سے دریافت کرو کیونکہ آپ صلی اللہ علیہ و آلہ و سلم کی صاحبزادی فاطمہ میری منکوحہ تھیں تو آپ صلی اللہ علیہ و آلہ و سلم نے فرمایا تمہارے واسطے اس صورت میں وضو کرنا کافی ہے۔

٭٭ عثمان بن عبد اللہ، یزید بن زریع، روح بن قاسم، ابن ابو نجیح، عطاء، ایاس بن خلیفہ، رافع بن خدیج سے روایت ہے کہ حضرت علی رضی اللہ عنہ نے حکم فرمایا حضرت عمار کو کہ رسول کریم صلی اللہ علیہ و آلہ و سلم سے مذی کے بارے میں مسئلہ دریافت کریں آپ صلی اللہ علیہ و آلہ و سلم نے فرمایا تم اس صورت میں اپنے عضو مخصوص کو دھو لو اور وضو کر لو۔

٭٭ عتبہ بن عبداللہ المروزی، مالک و ابن انس، ابو نصر، سلیمان بن یسار، مقداد بن اسود سے روایت ہے کہ حضرت علی نے ان کو حکم فرمایا کہ رسول کریم صلی اللہ علیہ و آلہ و سلم سے وہ مسئلہ دریافت کریں کہ جس وقت کوئی شخص اپنی اہلیہ کے نزدیک بیٹھ جائے اور اس کی مذی خارج ہو جائے تو ایسے شخص کے ذمہ کیا لازم ہے ؟ (غسل یا وضو)۔ حضرت علی رضی اللہ عنہ نے فرمایا دراصل میرے نکاح میں تو رسول کریم صلی اللہ علیہ و آلہ و سلم کی صاحبزادی فاطمہ ہیں اس وجہ سے مجھ کو یہ مسئلہ دریافت کرنے میں شرم محسوس ہوتی ہے۔ حضرت مقداد نے کہا کہ میں نے رسول کریم صلی اللہ علیہ و آلہ و سلم سے یہ مسئلہ دریافت کیا تو آپ صلی اللہ علیہ و آلہ و سلم نے فرمایا جس وقت تمہارے میں سے کسی شخص کو اس طریقہ کی کوئی بات (مذی) ہو تو وہ شخص اپنی شرم گاہ کو دھو لے اور جس طریقہ سے نماز کے لئے وضو کرتے ہیں اسی طرح سے وضو کر لے۔

٭٭ محمد بن عبدالاعلی، خالد، شعبہ، سلیمان، منذر، محمد بن علی، حضرت علی سے روایت ہے کہ مجھ کو شرم و حیا محسوس ہوئی کہ میں رسول کریم صلی اللہ علیہ و آلہ و سلم سے مذی خارج ہونے کے بارے میں مسئلہ دریافت کروں۔ فاطمہ کی وجہ سے کیونکہ وہ میرے نکاح میں تھیں پس میں نے حضرت مقداد بن اسود کو حکم دیا کہ وہ یہ مسئلہ آپ صلی اللہ علیہ و آلہ و سلم سے دریافت کر لیں۔ چنانچہ انہوں نے مسئلہ دریافت کر لیا تو آپ صلی اللہ علیہ و آلہ و سلم نے ارشاد فرمایا اس میں وضو ہے۔

پاخانہ پیشاب نکلنے سے وضو ٹوٹ جانے سے متعلق

محمد بن عبدالا علی، خالد، شعبہ، عاصم، زر بن حبیش سے روایت ہے کہ میں ایک صاحب کے پاس گیا جن کو صفوان بن عسال کہا جاتا تھا تو میں ان کے مکان کے دروازے پر بیٹھ گیا جس وقت وہ مکان سے باہر آئے تو انہوں نے دریافت فرمایا کیا کام ہے ؟ میں نے کہا کہ میں علم کی خواہش رکھتا ہوں انہوں نے فرمایا کہ فرشتے طالب علم کے لئے اپنے پر خوشی کے ساتھ بچھاتے ہیں۔ پھر انہوں نے پوچھا کہ تم کیا چاہتے ہو؟ میں نے عرض کیا کہ میں موزوں کے بارے میں مسئلہ دریافت کرنا چاہتا ہوں۔ انہوں نے جواب دیا کہ جس وقت رسول کریم صلی اللہ علیہ و آلہ و سلم کے ساتھ ہم لوگ سفر میں ہوتے تھے تو آپ صلی اللہ علیہ و آلہ و سلم ہم کو موزوں کے نہ اتارنے کا حکم فرمایا کرتے تھے کہ ہم لوگ حالت سفر میں تین روز تک موزہ نہ اتاریں مگر حالت جنابت میں لیکن آپ صلی اللہ علیہ و آلہ و سلم پیشاب پاخانہ یا سو کر اٹھنے کی حالت میں موزہ اتارنے کا حکم نہ فرماتے بلکہ وضو کرنے کا حکم فرماتے اور وضو کرنے میں موزوں پر مسح کرنا درست تھا۔

پاخانہ نکلنے کی صورت میں وضو ٹوٹ جانے کا بیان

عمرو بن علی و اسماعیل بن مسعود، یزید بن زریع، شعبہ، عاصم، زر، صفوان بن عسال سے روایت ہے کہ انہوں نے بیان فرمایا کہ جس وقت ہم لوگ رسول کریم صلی اللہ علیہ و آلہ و سلم کے ساتھ سفر میں ہوتے تو آپ صلی اللہ علیہ و آلہ و سلم ہم کو موزہ نہ اتارنے کا حکم فرماتے مگر حالت جنابت سے لیکن پیشاب پاخانہ یا نیند سے بیدار ہونے کی صورت میں موزہ نہ اتارنے کا حکم فرماتے (بلکہ وضو کا حکم فرماتے )۔

٭٭ قتیبہ، سفیان، زہری، محمد بن منصور، سفیان، زہری، سعید یعنی ابن مسیب و عباد بن تمیم، عبداللہ بن زید سے روایت ہے کہ رسول کریم صلی اللہ علیہ و آلہ و سلم کی خدمت میں شکایت پیش ہوئی کہ ایک شخص کو اس بات کا وہم ہوتا ہے (مطلب یہ ہے کہ ہوا خارج ہونے کا اس کو یقین نہیں ہے کہ اس کی ہوا خارج ہو گئی) آپ صلی اللہ علیہ و آلہ و سلم نے فرمایا وہ شخص نماز چھوڑ کر نماز سے نہ نکلے جب تک کہ وہ خود بدبو نہ سونگھ لے ریح کے نکلنے کی یا ریح خارج ہونے کی آواز نہ سن لے۔



باب سونے سے وضو ٹوٹ جانے سے متعلق

اسماعیل بن مسعود و حمید بن مسعٍدۃ، یزید بن زریع، معمر، زہری، ابو سلمہ، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا کہ تم لوگوں میں سے جس وقت کوئی شخص نیند سے بیدار ہو تو اپنا ہاتھ برتن میں نہ ڈالے جب تک کہ اس پر تین مرتبہ پانی نہ ڈالے کیونکہ اس کو علم نہیں کہ اس کے ہاتھ نے رات کہاں گزاری (یعنی رات میں کس جگہ ہاتھ پڑا)

اونگھ آنے کا بیان

بشر بن ہلال، عبدالوارث، ایوب، ہشام بن عروہ، عائشہ صدیقہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا جس وقت کوئی شخص نماز پڑھتے وقت اونگھنے لگ جائے تو اس کو چاہیے کہ نماز چھوڑ دے ، ایسا نہ ہو کہ (ایسی حالت میں وہ شخص) بد دعا کرنے لگے خود اپنے ہی واسطے اور وہ نہ سمجھے۔

شرم گاہ کو چھونے سے وضو ٹوٹ جانے سے متعلق

ہارون بن عبد اللہ، مالک و حارث بن مسکین، ابن قاسم، مالک، عبداللہ بن ابو بکر بن محمد بن عمرو بن حزم، عروہ بن زبیر، مروان بن حکم، حضرت عروہ بن زبیر سے روایت ہے کہ میں ایک دن مروان بن حکم کے پاس گیا تو ہم نے ان باتوں کا بھی ان کے سامنے تذکرہ کیا کہ جن سے وضو لازم ہو جاتا ہے۔ عروہ نے کہا کہ مجھے اس بات کا علم نہیں ہے۔ مروان نے کہا کہ مجھے بسرہ بنت صفوان نے اطلاع دی انہوں نے رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے کہ تمہارے میں سے جس وقت کوئی شخص اپنی شرم گاہ چھوئے تو وہ وضو کر لے (یعنی پہلا وضو ختم ہو جائے گا)

٭٭ احمد بن محمد بن مغیرۃ، عثمان بن سعید، شعیب، زہری، عبداللہ بن ابو بکر بن عمرو بن حزم، عروہ بن زبیر، حضرت عروہ بن زبیر سے روایت ہے کہ جس وقت مروان بن حکم مدینہ منورہ کے حاکم تھے انہوں نے نقل کیا کہ شرم گاہ کے چھونے سے وضو کرنا لازم ہو جاتا ہے جب کہ کوئی شخص اس کو اپنے ہاتھ سے چھوئے۔ میں نے اس بات سے انکار کر دیا اور کہا کہ جو شخص شرم گاہ چھوئے تو اس پر وضو کرنا لازم نہیں آتا مروان نے کہا کہ مجھ سے بسرہ بن صفوان نے نقل فرمایا کہ انہوں نے نبی کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم نے بیان فرمایا ان چیزوں کے بارے میں کہ جن سے وضو کرنا ضروری ہے تو فرمایا کہ شرم گاہ چھونے سے وضو کرے۔ عروہ سے کہا کہ میں برابر جھگڑا کرتا رہا مروان سے حتی کہ مروان نے اپنے سپاہیوں میں سے ایک سپاہی کو طلب کیا اور اس کو بسرہ کے پاس روانہ کیا اس شخص نے بسرہ سے دریافت کیا جو کہ اس نے مروان سے نقل کیا تھا تو بسرہ نے اس سے وہ بات کہلائی کہ جو مروان نے نقل کی تھی۔

شرم گاہ چھونے سے وضو نہ ٹوٹنے سے متعلق

ہناد، ملازم، عبداللہ بن بدر، قیس بن طلق بن علی سے روایت ہے کہ ہم لوگ اپنی قوم کی طرف نکلے۔ یہاں تک کہ رسول کریم صلی اللہ علیہ و آلہ و سلم کی خدمت میں حاضر ہوئے اور آپ صلی اللہ علیہ و آلہ و سلم سے بیعت کی اور نماز آپ صلی اللہ علیہ و آلہ و سلم کے ساتھ پڑھی جس وقت نماز سے فراغت ہوئی تو ایک جنگلی شخص آیا اور اس نے کہا کہ آپ صلی اللہ علیہ و آلہ و سلم اس سلسلہ میں کیا فرماتے ہیں اس کے بارے میں جو کہ اپنی شرمگاہ کو بحالت نماز چھو لے آپ صلی اللہ علیہ و آلہ و سلم نے فرمایا شرم گاہ کیا چیز ہے وہ بھی تو جسم کے ایک گوشت کا ایک ٹکڑا ہے۔

اس کا بیان کہ اگر مرد شہوت کے بغیر عورت کو چھوئے تو وضو نہیں ٹوٹتا

محمد بن عبداللہ بن حکم، شعیب، لیث، ابن ہاد، عبدالرحمن بن قاسم، قاسم، عائشہ صدیقہ سے روایت ہے کہ رسول کریم صلی اللہ علیہ و آلہ و سلم نماز ادا فرماتے رہتے تھے اور میں جنازہ کی طرح آپ صلی اللہ علیہ و آلہ و سلم کے سامنے لیٹی رہتی تھی۔

٭٭ یعقوب بن ابراہیم، یحیی، عبید اللہ، قاسم بن محمد، عائشہ صدیقہ سے روایت ہے کہ انہوں نے فرمایا کہ تم نے نہیں دیکھا کہ میں رسول کریم صلی اللہ علیہ و آلہ و سلم کے سامنے لیٹی رہتی تھی آپ صلی اللہ علیہ و آلہ و سلم نماز ادا فرماتے رہتے جس وقت آپ صلی اللہ علیہ و آلہ و سلم سجدہ فرماتے تو آپ صلی اللہ علیہ و آلہ و سلم میرا پاؤں (آہستہ سے ) دبا دیتے تھے۔ میں اپنا پاؤں سمیت لیتی تھی پھر آپ صلی اللہ علیہ و آلہ و سلم سجدہ فرماتے۔

٭٭ قتیبہ، مالک، ابو نصر، ابو سلمہ، عائشہ صدیقہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم کے سامنے سوتی رہتی اور میرے پاؤں آپ صلی اللہ علیہ و آلہ و سلم کے سامنے قبلہ کی جانب ہوتے تو جس وقت آپ صلی اللہ علیہ و آلہ و سلم سجدہ فرماتے تو آپ صلی اللہ علیہ و آلہ و سلم میرے پاؤں دبا دیتے میں اپنے پاؤں سمیٹ لیتی پھر جب آپ صلی اللہ علیہ و آلہ و سلم کھڑے ہو جاتے تو میں پاؤں پھیلا لیتی ان دنوں مکان میں چراغ نہیں تھا۔

٭٭ محمد بن عبداللہ بن مبارک و نصیر بن فرج، ابو اسامہ، عبید اللہ بن عمر، محمد بن یحیی بن حبلان، اعرج، ابو ہریرہ، حضرت عائشہ صدیقہ سے روایت ہے کہ ایک رات میں نے رسول کریم صلی اللہ علیہ و آلہ و سلم کو موجود نہیں پایا تو میں آپ صلی اللہ علیہ و آلہ و سلم کو اپنے ہاتھ سے تلاش کرنے لگ گئی۔ میرا ہاتھ آپ صلی اللہ علیہ و آلہ و سلم کے پاؤں پر پڑ گیا آپ صلی اللہ علیہ و آلہ و سلم اپنا پاؤں مبارک کھڑے کئے ہوئے تھے یعنی آپ صلی اللہ علیہ و آلہ و سلم سجدہ میں تھے اور یہ دعا کر رہے تھے اے اللہ میں پناہ مانگتا ہوں تیری رضا مندی کی تیرے غصہ سے اور تیری عافیت کی تیرے عذاب سے اور میں پناہ مانگتا ہوں تجھ سے میں تیری حمد و ثنا نہیں بیان کر سکتا تو ایسا ہی ہے کہ جیسے تو نے اپنی حمد و ثنا بیان کی۔

بوسہ لینے سے وضو نہ ٹوٹنے کا بیان

محمد بن مثنی، یحیی بن سعید، سفیان، ابو روق، ابراہیم تیمی، حضرت عائشہ صدیقہ سے روایت ہے کہ رسول کریم صلی اللہ علیہ و آلہ و سلم اپنی ازواج مطہرات میں سے کسی ایک کا بوسہ لیتے پھر نماز ادا کرتے (لیکن) دوبارہ وضو نہ فرماتے۔ (صاحب کتاب) امام نسائی فرماتے ہیں مذکورہ حدیث اس باب کی سب سے عمدہ حدیث ہے اور اس حدیث مبارکہ کے مرسل ہونے کی علت یہ ہے کہ ابراہیم تیمی نے حضرت عائشہ صدیقہ سے نہیں سنا اور اعمش نے یہ حدیث حضرت حبیب بن ثابت سے اور وہ حضرت عائشہ صدیقہ سے روایت فرماتے ہیں لیکن یحیی بن سعید قطان فرماتے ہیں کہ مذکورہ حدیث اور عروہ کی عائشہ صدیقہ سے منقول حدیث کہ استحاضہ والی عورت کے خون کے قطرے چٹائی وغیرہ پر گریں قابل اعتبار نہیں ہیں۔

آگ پر پکی ہوئی چیز کھانے کے بعد وضو کرنا

اسحاق بن ابراہیم، اسماعیل و عبدالرزاق، معمر، زہری، عمر بن عبدالعزیز، ابراہیم بن عبداللہ بن قارظ، ابو ہریرہ رضی اللہ عنہ سے روایت ہے کہ میں نے رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم ارشاد فرماتے تھے تم لوگ ان چیزوں پر وضو کرو جو کہ آگ سے لگائی گئی ہوں (یعنی جو آگ سے پکائی گئی ہوں ان کو کھانے کے بعد وضو کرو)۔

٭٭ ہشام بن عبدالملک، محمد یعنی ابن حرب، زبیدی، زہری، عمر بن عبدالعزیز، عبداللہ بن قارظ، ابو ہریرہ سے روایت ہے کہ میں نے رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم نے فرمایا تم لوگ وضو کرو اس چیز کو کھا کر جو آگ سے پکائی گئی ہو۔

٭٭ ربیع بن سلیمان، اسحاق بن بکرو ابن مضر، جعفر بن ربیعۃ، بکر بن سواٍدۃ، محمد بن مسلم، عمر بن عبدالعزیز، عبداللہ بن ابراہیم بن قارظ سے روایت ہے کہ میں نے حضرت ابو ہریرہ کو دیکھا کہ وہ مسجد کے اوپر وضو کر رہے تھے۔ انہوں نے فرمایا کہ میں نے پنیر کے کچھ ٹکڑے کھائے تھے اس وجہ سے وضو کر لیا تھا کیونکہ میں نے رسول کریم صلی اللہ علیہ و آلہ و سلم سے سنا ہے کہ آپ صلی اللہ علیہ و آلہ و سلم حکم فرماتے وضو کرنے کا ان اشیاء کے کھانے سے جو کہ آگ میں پکی ہوں۔

٭٭ ابراہیم بن یعقوب، عبدالصمد بن عبدالوارث، حسین المعلم، یحیی بن ابو کثیر، عبدالرحمن بن عمرو، مطلب بن عبداللہ بن حنطب سے روایت ہے کہ حضرت ابن عباس نے فرمایا کہ میں وضو کروں اس غذا کو کھا کر جس کو کہ میں قران کریم میں حلال پاتا ہوں اس لئے کہ وہ غذا آگ سے پکی ہے۔ حضرت ابو ہریرہ نے یہ بات سن کر کنکریاں جمع فرمائیں اور کہا کہ میں شہادت دیتا ہوں ان کنکریوں کے شمار کرنے سے کہ رسول کریم نے ارشاد فرمایا کہ وضو کرو ان چیزوں سے جو کہ آگ سے پکی ہوں۔

٭٭ محمد بن بشار، ابن ابو رعدی، شعبہ، عمرو بن دینار، یحیی ابن جعٍدۃ، عبداللہ بن عمرو، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا تم لوگ وضو کرو ان اشیاء کو کھا کر جو آگ سے پکی ہوں۔

٭٭ عمرو بن علی و محمد بن بشار، ابن ابو عدی، شعبہ، عمرو بن دینار، یحیی بن جعٍدۃ، عبداللہ بن عمرو، ابو ایوب سے روایت ہے کہ رسول کریم صلی اللہ علیہ و آلہ و سلم نے فرمایا تم لوگ وضو کرو ان چیزوں کو کھا کر جن کو آگ نے تبدیل کر دیا ہو۔ مطلب یہ ہے کہ آگ سے جو چیز پکی ہو اس کو کھا کر وضو کرو۔

٭٭ عبید اللہ بن سعید و ہارون بن عبد اللہ، حرمی و ابن عمارۃ بن ابو حفصہ، شعبہ، عمرو بن دینار، یحیی بن جعٍدۃ، عبداللہ بن عمرو القاری، ابو طلحہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا تم لوگ ان چیزوں کو کھا کر وضو کرو جن کو آگ نے بدل دیا ہو۔

٭٭ ہارون بن عبد اللہ، حرمی بن عمارۃ، شعبہ، عن ابو بکر بن حفص، ابن شہاب، ابن ابو طلحۃ، ابو طلحہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا وضو کرو ان اشیاء کو کھا کر جن کو آگ نے پکایا ہو (یعنی آگ سے تیار کی گئی ہوں )۔


٭٭ ہشام بن عبدالملک، محمد، زبیدی، زہری، عبدالملک بن ابو بکر، خارجۃ بن زید بن ثابت، زید بن ثابت سے روایت ہے کہ رسول کریم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے کہ وضو کرو ان چیزوں کو کھا کر جن کو آگ نے چھوا ہو یعنی آگ سے تیار کی گئی ہوں۔


٭٭ ہشام بن عبدالملک، ابن حرب، زبیدی، زہری، ابو سلمہ بن عبدالرحمن، ابو سفیان بن سعید بن اخنس بن شریق سے مروی ہے کہ وہ حضرت ام حبیبہ کی خدمت میں حاضر ہوئے جو کہ رسول کریم صلی اللہ علیہ و آلہ و سلم کی زوجہ مطہرہ اور ابو سفیان کی خالہ تھیں۔ انہوں نے حضرت ابو سفیان کو ستو پلایا پھر ان سے کہا کہ میرے بھانجے وضو کرو اس لئے کہ رسول کریم صلی اللہ علیہ و آلہ و سلم نے ارشاد فرمایا ہے کہ وضو کرو ان چیزوں کو کھا کر جن کو آگ نے چھوا ہوا ہو۔


٭٭ ربیع بن سلیمان بن داؤد، اسحاق بن بکر بن مضر، بکر بن مضر، جعفر بن ربیعۃ، بکر بن سواٍدۃ، محمد بن مسلم بن شہاب، ابو سلمہ بن عبدالرحمن، ابو سفیان بن سعید بن اخنس سے روایت ہے کہ انہوں نے ستو پیا تو حضرت ام حبیبہ نے ان سے فرمایا اے میرے بھانجے وضو کرو کیونکہ میں نے رسول کریم صلی اللہ علیہ و آلہ و سلم سے سنا ہے رسول کریم صلی اللہ علیہ و آلہ و سلم فرماتے تھے وضو کرو ان چیزوں سے کہ جن کو آگ نے چھوا ہو

آگ سے پکی ہوئی اشیاء کھا کر وضو نہ کرنے سے متعلق

محمد بن مثنی، یحیی، جعفر بن محمد، علی بن حسین، زینب بنت ام سلمہ سے روایت ہے کہ رسول کریم صلی اللہ علیہ و آلہ و سلم نے دست کا گوشت تناول فرمایا پھر آپ صلی اللہ علیہ و آلہ و سلم نماز پڑھنے کے لئے تشریف لے گئے اور پانی کو چھوا تک نہیں (یعنی وضو وغیرہ نہیں کیا)


٭٭ محمد بن عبدالاعلی، خالد، ابن جریج، محمد بن یوسف، سلیمان بن یسار سے روایت ہے کہ میں حضرت ام سلمہ کی خدمت میں حاضر ہوا تو انہوں نے مجھ سے بیان کیا کہ رسول کریم صلی اللہ علیہ و آلہ و سلم صبح سے احتلام کی وجہ سے نہیں بلکہ (اہلیہ سے ہمبستری کر کے ) حالت جنابت میں اٹھتے تھے لیکن پھر بھی روزہ رکھ لیتے اور انہوں نے ایک دوسری مزید حدیث بیان فرمائی کہ ایک مرتبہ انہوں نے نبی صلی اللہ علیہ و آلہ و سلم کی خدمت میں ایک بھنی ہوئی پسلی رکھی آپ صلی اللہ علیہ و آلہ و سلم نے اس میں سے تناول فرمایا پھر نماز کے لئے کھڑے ہو گئے اور وضو نہیں فرمایا۔


٭٭ محمد بن عبدالاعلی، خالد، ابن جریج، محمد بن یوسف، ابن یسار، عبداللہ ابن عباس سے روایت ہے کہ میں رسول کریم صلی اللہ علیہ و آلہ و سلم کی خدمت میں حاضر ہوا۔ آپ صلی اللہ علیہ و آلہ و سلم نے روٹی اور گوشت تناول فرمایا (اور یہ کھانے کے بعد) وضو نہیں فرمایا۔


٭٭ عمرو بن منصور، علی بن عیاش، شعیب، محمد بن منکدر، جابر بن عبداللہ سے روایت ہے کہ دونوں باتوں میں یعنی آگ سے پکی ہوئی چیز کھا کر دوبارہ وضو کر لینا یا وضو نہ کرنا رسول کریم صلی اللہ علیہ و آلہ و سلم کی دونوں باتوں میں سے ایک آخری بات آگ سے پکی ہوئی شئی کھا کر وضو ترک کرنا ہے۔

ستو کھانے کے بعد کلی کرنا

محمد بن سلمہ و حارث بن مسکین، ابن قاسم، مالک، یحیی بن سعید، بشیر بن یسار، سوید بن نعمان سے روایت ہے کہ جس سال غزوہ خیبر پیش آیا اس سال رسول کریم صلی اللہ علیہ و آلہ و سلم کے ساتھ نکلے۔ جس وقت ہم مقام صہباء میں پہنچے تو نبی صلی اللہ علیہ و آلہ و سلم وہاں پر اترے۔ آپ صلی اللہ علیہ و آلہ و سلم نے عصر کی نماز ادا فرمائی اور سفر کے لئے صحابہ سے توشہ منگوایا تو آپ صلی اللہ علیہ و آلہ و سلم کے لئے ستو آیا۔ آپ صلی اللہ علیہ و آلہ و سلم نے فرمایا تم لوگ اس ستو کو گھول لو۔ چنانچہ وہ ستو پانی میں گھول لیا گیا پھر آپ صلی اللہ علیہ و آلہ و سلم نے وہ ستو کھایا اور ہم لوگوں نے بھی کھایا۔ اس کے بعد آپ صلی اللہ علیہ و آلہ و سلم نماز مغرب ادا کرنے کے لئے کھڑے ہو گئے اور آپ صلی اللہ علیہ و آلہ و سلم نے کلی کی تو ہم نے بھی کلی کی۔ آپ صلی اللہ علیہ و آلہ و سلم نے نماز ادا کی اور وضو نہیں کیا۔

دودھ پی کر کلی کرنے کا بیان

قتیبہ، لیث، عقیل، زہری، عبید اللہ بن عبد اللہ، عبداللہ ابن عباس سے روایت ہے کہ رسول کریم صلی اللہ علیہ و آلہ و سلم نے دودھ نوش فرمایا پھر پانی منگوا کر کلی فرمائی اور ارشاد فرمایا اس میں چکنائی ہوتی ہے۔

کونسی باتوں سے غسل کرنا لازم ہے اور کن سے نہیں ؟

عمرو بن علی، یحیی، سفیان، اغر و ابن صباح، خلیفۃ بن حصین، قیس بن عاصم سے روایت ہے کہ جس وقت مشرف بہ اسلام ہوئے تو رسول کریم صلی اللہ علیہ و آلہ و سلم نے ان کو غسل کرنے کا حکم فرمایا پانی اور بیری کے پتے سے۔

جس وقت کافر مسلمان ہونے کا ارادہ کرے تو وہ غسل کرے 

قتیبہ، لیث، سعید بن ابو سعید، ابو ہریرہ سے روایت ہے کہ حضرت ثمامہ بن اثال حنفی مسجد نبوی کے نزدیک ایک کھجور کے درخت کے نیچے تشریف لے گئے اور انہوں نے غسل فرمایا پھر وہ مسجد میں واپس آئے اور فرمایا کے میں اس کی شہادت دیتا ہوں کہ کوئی عبادت کے لائق نہیں ہے علاوہ اللہ تعالیٰ کے اور بلاشبہ محمد صلی اللہ علیہ و آلہ و سلم اس کے بندے اور رسول ہیں۔ اے محمد صلی اللہ علیہ و آلہ و سلم خدا کی قسم روئے زمین پر تمہارے چہرہ سے زیادہ مجھ کو کوئی چہرہ ناپسند نہیں تھا اب مجھ کو تمہارا چہرہ تمام چہروں سے زیادہ پسندیدہ ہو گیا ہے اور تمہارے سواروں سے مجھ کو پکڑ لیا جب کہ میں تو عمرہ کرنے کا ارادہ کرتا تھا۔ اب آپ صلی اللہ علیہ و آلہ و سلم کی کیا رائے ہے ؟ رسول کریم صلی اللہ علیہ و آلہ و سلم نے اس کو خوشخبری دی اور عمرہ کرنے کا حکم فرمایا (یہ حدیث یہاں پر مختصرا نقل کی گئی ہے )۔ کافر مشرک کو زمین میں دبانے سے غسل لازم ہے 


٭٭ محمد بن مثنی، محمد، شعبہ، ابو اسحاق، ناجیہ بن کعب، حضرت علی سے روایت ہے کہ وہ رسول کریم صلی اللہ علیہ و آلہ و سلم کی خدمت میں حاضر ہوئے اور عرض کیا کہ ابو طالب گزر گئے۔ آپ صلی اللہ علیہ و آلہ و سلم نے فرمایا تم لوگ جاؤ اور ان کو زمین میں دبا دو۔ میں نے کہا وہ تو کافر و مشرک ہونے کی حالت میں مرے ہیں پس ان کو دبا دینا کیا ضروری ہے ؟ آپ صلی اللہ علیہ و آلہ و سلم نے فرمایا جاؤ ان کو زمین میں دبا دو۔ میں جس وقت ان کو زمین میں دبا کر آپ صلی اللہ علیہ و آلہ و سلم کی خدمت میں حاضر ہوا تو آپ صلی اللہ علیہ و آلہ و سلم نے فرمایا غسل کرو۔

ختانوں کے مل جانے (دخول صحیحہ) پر غسل کا واجب ہونا

محمد بن عبدالاعلی، خالد، شعبہ، قتادہ، ابو رافع، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا جس وقت کوئی مرد عورت کے چوخانے (یعنی عورت کی دونوں طرف کی پنڈلیوں اور اس کی دونوں طرف کی ران پر بیٹھ جائے ) پھر طاقت لگائے یعنی اپنے عضو مخصوص کو عورت کے عضو مخصوص میں داخل کرے تو غسل کرنا لازم ہو گیا۔


٭٭ ابراہیم بن یعقوب بن اسحاق، عبداللہ بن یوسف، عیسیٰ بن یونس، اشعث بن عبدالملک، ابن سیرین، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا جس وقت مرد عورت کے چار خانوں پر بیٹھ جائے (مطلب یہ ہے کہ دونوں ہاتھ اور پاؤں کے درمیان یا دونوں پاؤں اور رانوں کے درمیان یا شرم گاہ کے چاروں کونے پر) پھر اپنے عضو مخصوص کو آگے کی طرف کر کے طاقت لگائے تو چاہے انزال نہ ہو جب بھی غسل واجب ہو گیا۔

جس وقت منیٰ نکل جائے تو غسل کرنا ضروری ہے 

قتیبہ بن سعید و علی بن حجر، عبیٍدۃ بن حمید، رکین بن ربیع، حصین بن قبیصۃ، علی سے روایت ہے کہ ان کو بہت زیادہ مذی آیا کرتی تھی تو رسول کریم صلی اللہ علیہ و آلہ و سلم نے ان سے ارشاد فرمایا جب تم مذی دیکھو تو عضو مخصوص دھو ڈالو اور جس طریقہ سے نماز کے لئے وضو کرتے ہیں اسی طریقہ سے وضو کر لو اور جس وقت تم (ناپاک) پانی کودتا ہوا نکالو (یعنی منیٰ نکل آئے ) تو غسل کرو۔


٭٭ عبد اللہ بن سعید، عبدالرحمن، زائٍدۃ و اسحاق بن ابراہیم، ابو ولید، زائٍدۃ، رکین بن ربیع بن عمیلۃ انفزاری، حصین بن قبیصۃ، علی سے روایت ہے کہ مجھے بہت زیادہ مذی آیا کرتی تھی تو میں نے رسول کریم صلی اللہ علیہ و آلہ و سلم سے (کسی صحابی کے ذریعے سے ) دریافت کیا تو آپ صلی اللہ علیہ و آلہ و سلم نے ارشاد فرمایا جس وقت تم مذی دیکھو تو وضو کر لو اور جس وقت تم اچھلتا ہوا پانی (مطلب یہ ہے کہ منی) دیکھو تو غسل کرو۔

عورت کے لئے احتلام کے حکم کا بیان

اسحاق بن ابراہیم، عبٍدۃ، سعید، قتادہ، انس سے روایت ہے کہ حضرت ام سلیم نے رسول کریم صلی اللہ علیہ و آلہ و سلم سے دریافت کیا کہ اگر کوئی عورت سونے کی حالت میں وہ چیز دیکھے جو کہ مرد دیکھتا ہے یعنی منیٰ (احتلام) دیکھے تو کیا حکم ہے ؟ آپ صلی اللہ علیہ و آلہ و سلم نے فرمایا پانی اس سے نکل آئے تو وہ عورت غسل کر لے۔


٭٭ کثیر بن عبید، محمد بن حرب، زبیدی، زہری، عروہ، عائشہ صدیقہ سے روایت ہے کہ حضرت ام سلیم نے رسول کریم صلی اللہ علیہ و آلہ و سلم سے کہا اور اس وقت عائشہ صدیقہ تشریف فرما تھیں کہ یا رسول اللہ رب قدوس کو حق بات کہنے سے حیاء نہیں محسوس ہوتی۔ جس وقت کوئی خاتون خواب میں وہ بات دیکھے جو کہ مرد دیکھتا ہے تو کیا وہ غسل کرے ؟ حضرت رسول کریم صلی اللہ علیہ و آلہ و سلم نے فرمایا ہاں وہ غسل کرے۔ عائشہ صدیقہ نے فرمایا تم پر افسوس ہے کیا واقعی کوئی خاتون اس طریقہ سے دیکھتی ہے ؟رسول کریم صلی اللہ علیہ و آلہ و سلم نے فرمایا تمہارے ہاتھ خاک آلود ہوں۔ پھر انسان کی شکل و صورت کس طریقہ سے مل جاتی ہے۔


٭٭ شعیب بن یونس، یحیی، ہشام، زینب بنت ام سلمہ، ام سلمہ سے روایت ہے کہ ایک خاتون نے عرض کیا یا رسول اللہ صلی اللہ علیہ و سلم رب قدوس حق بات کہنے سے شرم و حیاء نہیں محسوس فرماتا۔ کیا عورت کو جب احتلام ہو جائے تو اس کو غسل کرنا لازم ہے ؟ آپ صلی اللہ علیہ و آلہ و سلم نے فرمایا جس وقت عورت (ناپاک) پانی (شرم گاہ پر) دیکھے۔ یہ بات سن کر ام سلمہ کو ہنسی آ گئی اور فرمانے لگیں کیا عورت کو بھی احتلام ہوتا ہے ؟ رسول کریم صلی اللہ علیہ و آلہ و سلم نے ارشاد فرمایا () اگر انزال نہیں ہوتا تو شکل و صورت کس طرح سے (والدین کے ) مشابہ ہو جاتی ہے۔


٭٭ یوسف بن سعید، حجاج، شعبہ، عطاء الخراسانی، سعید بن مسیب، خولۃ بنت حکیم سے روایت ہے کہ میں نے رسول کریم صلی اللہ علیہ و آلہ و سلم سے دریافت کیا کہ عورت کو اگر نیند کی حالت میں احتلام ہو جائے تو وہ کیا کرے ؟ رسول کریم صلی اللہ علیہ و آلہ و سلم نے ارشاد فرمایا جس وقت وہ (ناپاک) پانی یعنی منیٰ دیکھے تو وہ غسل کرے۔



اگر کسی کو احتلام تو ہو لیکن (جسم یا کپڑے پر) تری نہ دیکھے ؟

عبدالجبار بن العلاء، سفیان، عمرو، عبدالرحمن بن سائب، عبدالرحمن ابن سعاد، ابو ایوب سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا پانی پانی سے واجب ہو گا۔

مرد اور عورت کی منیٰ سے متعلق

اسحاق بن ابراہیم، عبٍدۃ، سعید، قتادہ، انس سے روایت ہے کہ رسول اکرم صلی اللہ علیہ و آلہ و سلم نے ارشاد فرمایا مرد کی منیٰ (تندرستی میں ) گاڑھی اور سفید ہوتی ہے اور عورت کی منیٰ زرد اور پتلی ہوتی ہے۔ جو کوئی ایک دوسرے سے سبقت لے جائے تو بچہ اسی شکل کا پیدا ہوتا ہے۔

حیض کے بعد غسل کرنا

عمران بن یزید، اسماعیل بن عبداللہ العدوی، الاوزاعی، یحیی بن سعید، ہشام بن عروہ، عروہ، حضرت فاطمہ بنت قیس (جو کہ قبیلہ بنو اسد سے تعلق رکھتی تھیں ) وہ ایک روز خدمت نبوی صلی اللہ علیہ و آلہ و سلم میں حاضر ہوئیں اور عرض کیا کہ مجھ کو استحاضہ ہے۔ حضرت رسول اکرم صلی اللہ علیہ و آلہ و سلم نے ارشاد فرمایا یہ ایک رگ ہے تو جس وقت حیض آئے تو عورت نماز ترک کر دے اور جس وقت حیض کے دن گزر جائیں تو خون دھو ڈالو یا اس کے بعد نماز ادا کرو۔


٭٭ ہشام بن عمار، سہل بن ہاشم، الاوزاعی، زہری، عروہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت حیض آئے تم نماز ترک کر دو اور جس وقت حیض کے دن ختم ہو جائیں تو غسل کرو۔


٭٭ عمران بن یزید، اسماعیل بن عبد اللہ، الاوزاعی، زہری، عروہ، عمرۃ، عائشہ صدیقہ سے روایت ہے کہ حضرت ام حبیبہ بنت جحش کو سات سال تک (مرض) استحاضہ رہا۔ انہوں نے خدمت نبوی صلی اللہ علیہ و آلہ و سلم میں اپنی شکایت پیش کی۔ حضرت رسول کریم صلی اللہ علیہ و آلہ و سلم نے ارشاد فرمایا یہ حیض نہیں ہے بلکہ ایک رگ کا خون ہے (جس کی وجہ سے کبھی کبھی خون آ جاتا ہے ) لہذا تم غسل کر لو اور نماز ادا کرو۔


٭٭ ربیع بن سلیمان بن داؤد، عبداللہ بن یوسف، ہیثم بن حمید، نعمان، اوزاعی و ابو معید، حفص بن غیلان، زہری، عروہ بن زبیر و عمرۃ بنت عبدالرحمن، عائشہ صدیقہ سے روایت ہے کہ حضرت ام حبیبہ بنت جحش کو جو کہ عبد الرحمان بن عوف کی اہلیہ محترمہ تھیں اور زینب بنت جحش کی بہن تھیں کو استحاضہ ہو گیا۔ لہذا انہوں نے رسول کریم صلی اللہ علیہ و آلہ و سلم سے مسئلہ دریافت کیا۔ آپ صلی اللہ علیہ و آلہ و سلم نے فرمایا یہ حیض نہیں ہے بلکہ ایک رگ ہے۔ جب حیض کے دن گزر جائیں تو غسل کر لو اور نماز ادا کرو۔ جس وقت پھر حیض کے دن آ جائیں تو نماز ترک کر دو۔ حضرت عائشہ صدیقہ نے کہا کہ پھر حضرت ام حبیبہ بنت جحش غسل فرماتی تھیں ہر ایک نماز کے واسطے۔ اس کے بعد وہ نماز ادا فرماتی تھیں اور کبھی صرف غسل فرماتی تھیں۔ ایک ٹب میں اپنی بہن زینب کی کوٹھڑی میں جو کہ رسول کریم صلی اللہ علیہ و آلہ و سلم کے پاس تھی۔ تو خون کی سرخی پانی کے اوپر آ جاتی پھر وہ نکل کر رسول کریم صلی اللہ علیہ و آلہ و سلم کے ساتھ نماز ادا فرماتی اور یہ خون ان کو نماز سے نہ روکتا تھا۔


٭٭ محمد بن سلمہ، ابن وہب، عمرو بن حارث، ابن شہاب، عروہ و عمرۃ، عائشہ صدیقہ سے روایت ہے کہ حضرت ام حبیبہ بنت جحش جو کہ حضرت رسول کریم صلی اللہ علیہ و آلہ و سلم کی سالی اور حضرت عبد الرحمان عوف کی اہلیہ محترمہ تھیں ان کو سات سال تک استحاضہ ( کا خون) جاری رہا۔ انہوں نے حضرت رسول کریم صلی اللہ علیہ و آلہ و سلم سے حکم شرع دریافت کیا۔ حضرت رسول کریم صلی اللہ علیہ و آلہ و سلم نے ارشاد فرمایا یہ (خون) حیض ( کا) نہیں ہے بلکہ ایک رگ سے (آ رہا ہے ) تم نماز ادا کرتی رہو۔


٭٭ قتیبہ، لیث، ابن شہاب، عروہ، عائشہ صدیقہ سے روایت ہے کہ حضرت ام حبیبہ بنت جحش نے حضرت رسول کریم صلی اللہ علیہ و آلہ و سلم سے دریافت کیا مجھے (مرض) استحاضہ ہے۔ آپ صلی اللہ علیہ و آلہ و سلم نے فرمایا یہ ایک رگ ہے۔ تم غسل کر لو اور نماز ادا کرتی رہو۔ پھر وہ غسل کیا کرتی تھیں ہر ایک نماز کے واسطے۔


٭٭ قتیبہ، لیث، یزید بن ابو حبیب، جعفر بن ربیعۃ، عراک بن مالک، عروہ، عائشہ صدیقہ سے روایت ہے کہ حضرت ام حبیبہ بنت جحش نے رسول کریم صلی اللہ علیہ و آلہ و سلم سے خون (استحاضہ) کے بارے میں حکم شرع دریافت کیا۔ حضرت عائشہ صدیقہ نے فرمایا میں نے ان کے پاس غسل کرنے کا ٹب دیکھا جو کے خون سے پر تھا۔ رسول کریم صلی اللہ علیہ و آلہ و سلم نے ارشاد فرمایا تم رک جاؤ (یعنی ابھی روزہ نماز ادا نہ کرو) حساب کے اعتبار سے اسی قدر دن ٹھہر جاؤ کہ جس قدر دن تم کو حیض آتا تھا اس مرض سے قبل۔ پھر تم غسل کر لو اور نماز ادا کرو۔


٭٭ ام سلمہ یہ حدیث سابقہ مضمون کے مطابق ہے۔ حضرت ام سلمہ سے روایت ہے۔


٭٭ قتیبہ، مالک، نافع، سلیمان بن یسار، ام سلمہ، دور نبوی صلی اللہ علیہ و آلہ و سلم میں ایک خاتون کے خون جاری رہتا تھا تو حکم شرع دریافت کیا گیا۔ اس کے لئے ام سلمہ رضی اللہ عنہ نے حضرت رسول کریم صلی اللہ علیہ و آلہ و سلم سے مسئلہ دریافت کیا۔ آپ صلی اللہ علیہ و آلہ و سلم نے ارشاد فرمایا تم ان دنوں اور راتوں کو شمار کر لو کہ جن میں حیض جاری رہتا تھا۔ اس مرض سے قبل نماز ترک کر دو اتنے دنوں تک ہر ماہ میں۔ پھر جس وقت اس قدر دن گزر جائیں تو تم غسل کر لو اور لنگوٹ باندھ لو (ایک کپڑا یا روئی کا پھایہ یا پینٹی) شرم گاہ پر رکھ لو پھر نماز ادا کرو۔

لفظ اقراء کی شرعی تعریف و حکم

ربیع بن سلیمان بن داؤد بن ابراہیم، اسحاق بن بکر، وہ اپنے والد سے ، یزید بن عبد اللہ، ابو بکر بن محمد، عمرۃ، عائشہ صدیقہ سے روایت ہے کہ حضرت ام حبیبہ بنت جحش حضرت عبدالرحمن بن عوف کی اہلیہ محترمہ تھیں۔ ان کو استحاضہ (کا مرض) لاحق ہو گیا اور وہ کسی وقت بھی پاک نہیں ہوتی تھیں رسول کریم صلی اللہ علیہ و آلہ و سلم سے ان کا تذکرہ کیا گیا تو آپ صلی اللہ علیہ و آلہ و سلم نے فرمایا یہ حیض نہیں ہے بلکہ ایک چوٹ ہے رحم کی تم اپنے دن کی تعداد پر غور کر لو۔ جس قدر دن کو اس کو حیض آتا تھا۔ پھر نماز چھوڑ دے ان دنوں میں۔ اس کے بعد ہر ایک نماز کے لئے غسل کرو۔


٭٭ محمد بن مثنی، سفیان، زہری، عمرۃ، عائشہ صدیقہ سے روایت ہے کہ حضرت ام حبیبہ بنت جحش کو استحاضہ سات سال تک جاری رہا۔ انہوں نے حضرت رسول کریم صلی اللہ علیہ و آلہ و سلم سے دریافت کیا۔ آپ صلی اللہ علیہ و آلہ و سلم نے فرمایا یہ حیض نہیں ہے بلکہ ایک رگ ہے۔ پھر آپ صلی اللہ علیہ و آلہ و سلم نے ان کو نماز ترک کر دینے کا فرمایا۔ (ماہواری آنے کے دنوں تک) پھر غسل کر کے نماز ادا کرنے کا۔ چنانچہ وہ ہر ایک نماز کے لئے غسل فرمایا کرتی تھیں۔


٭٭ عیسی بن حماد، لیث، یزید بن ابو حبیب، بکیر بن عبد اللہ، المنذر بن مغیرۃ، عروہ، حضرت فاطمہ بنت جحش حضرت رسول کریم صلی اللہ علیہ و آلہ و سلم کی خدمت میں حاضر ہوئیں اور خون آنے کی شکایت کی۔ آپ صلی اللہ علیہ و آلہ و سلم نے فرمایا یہ ایک رگ ہے۔ دیکھتی رہو جب تمہارا قرء یعنی (حیض) جاری ہو تو نماز ادا نہ کرو۔ پھر جب تمہارا قرء چلا جائے (یعنی حیض بند ہو جائے ) تو تم دوسرے حیض تک نماز ادا کرو۔ پھر جس وقت دوسرا حیض آئے تو تم نماز پڑھنا ترک کر دو۔


٭٭ اسحاق بن ابراہیم، عبٍدۃ و وکیع و ابو معاویہ، ہشام بن عروہ، عائشہ صدیقہ سے روایت ہے کہ حضرت فاطمہ بنت جحش خدمت نبوی صلی اللہ علیہ و آلہ و سلم میں حاضر ہوئیں اور کہا کہ مجھ کو (مرض) استحاضہ رہتا ہے جس سے میں پاک ہی نہیں رہتی۔ کیا میں نماز ترک کر دوں ؟ آپ صلی اللہ علیہ و آلہ و سلم نے فرمایا نہیں یہ رگ ہے حیض نہیں ہے۔ جس وقت حیض کے دن آئیں تو تم نماز ترک کر دو۔ پھر جس وقت حیض کے دن گزر جائیں تو خون دھو ڈالو اور نماز ادا کرو۔

مستحاضہ کے غسل کے متعلق

محمد بن بشار، محمد، شعبہ، عبدالرحمن بن قاسم، حضرت عائشہ صدیقہ سے روایت ہے کہ مستحاضہ عورت کو دور نبوی صلی اللہ علیہ و آلہ و سلم میں یہ کہا گیا کہ یہ ایک رگ ہے جو کے بند نہیں ہوتی اور حکم فرمایا گیا اس کو نماز ظہر میں تاخیر اور نماز عصر میں جلدی کرنے کا اور دونوں نمازوں کے لئے ایک غسل کرنے کا۔ اس طریقہ سے نماز مغرب میں تاخیر کرنے اور نماز عشاء میں جلدی کا اور دونوں وقت کی نمازوں کے لئے ایک غسل کا۔ پھر فجر کے لئے ایک غسل کرنے کا۔



نفاس کے بعد غسل کرنے سے متعلق

محمد بن قدامہ، جریر، یحیی بن سعید، جعفر بن محمد، جابر بن عبداللہ سے روایت ہے کہ حضرت اسماء بنت عمیس کی حالت کے متعلق مسئلہ دریافت کیا گیا کہ جب ان کو نفاس کا خون جاری ہوا مقام ذوالحلیفہ میں تو حضرت رسول کریم صلی اللہ علیہ و آلہ و سلم نے حضرت ابو بکر صدیق سے فرمایا کہ تم ان کو غسل کرنے کا حکم کرو اور احرام باندھنے کا حکم کرو۔

استحاضہ اور حیض کے خون کے درمیان فرق سے متعلق

محمد بن مثنی، ابن ابو عدی، محمد، عبداللہ ابن عمرو بن علقمہ بن وقاص، ابن شہاب، عروہ بن زبیر، حضرت فاطمہ سے روایت ہے کہ حضرت فاطمہ بنت ابی حبیش کو استحاضہ لاحق ہو گیا تو حضرت رسول کریم صلی اللہ علیہ و آلہ و سلم نہ ارشاد فرمایا حیض کا کالے رنگ کا ہوتا ہے جو کہ شناخت کر لیا جاتا ہے جس وقت اس طریقہ سے خون آئے تو نماز ترک کر دو۔ پھر جس وقت دوسری قسم کا خون آئے تو تم وضو کرو۔ اس لیے کہ وہ ایک رگ ہے (یعنی ایک رگ سے بوجہ بیماری خون آتا ہے )


٭٭ محمد بن مثنی، ابن ابو عدی، محمد بن مثنی، ابن ابو عدی، محمد بن عمرو، ابن شہاب، عروہ، عائشہ صدیقہ سے روایت ہے کہ حضرت فاطمہ بنت ابی حبیش کو استحاضہ لاحق ہو گیا تو حضرت رسول کریم صلی اللہ علیہ و آلہ و سلم نے ارشاد فرمایا حیض کا کالے رنگ کا ہوتا ہے جو کہ شناخت کر لیا جاتا ہے جس وقت اس طرح سے خون آئے تو تم نماز ترک کر دو۔ پھر جس وقت دوسری قسم کا خون جاری ہو تو تم وضو کرو کیونکہ وہ ایک رگ ہے (اور اس رگ کے بہنے سے نماز روزے ترک کرنا چاہیے )۔


٭٭ یحیی بن حبیب بن عربی، حماد، ابن زید، ہشام بن عروہ، عائشہ صدیقہ سے روایت ہے کہ حضرت فاطمہ بنت ابی حبیش کو استحاضہ لاحق ہو گیا۔ انہوں نے حضرت رسول کریم صلی اللہ علیہ و آلہ و سلم سے عرض کیا اور کہا یا رسول اللہ صلی اللہ علیہ و آلہ و سلم مجھے استحاضہ ہو گیا ہے اور میں پاک ہی نہیں ہوتی کیا میں نماز ترک کر دوں ؟ آپ صلی اللہ علیہ و آلہ و سلم نے فرمایا یہ ایک رگ کا خون ہے حیض نہیں ہے جس وقت حیض آیا کرے تو تم نماز چھوڑ دیا کرو پھر جس وقت حیض ختم ہو جائے تو خون کا نشان دھو ڈالو اور وضو کرو اس لئے کہ یہ ایک رگ ہے حیض نہیں ہے کسی نے عرض کیا کہ کیا ایسی صورت میں غسل کرے ؟ انہوں نے کہا کہ غسل میں کیا شبہ ہے کسی کو اس میں شک و شبہ نہیں ہے مطلب یہ ہے کہ حیض سے پاک ہونے کے بعد غسل کرنا تو ضروری ہے۔


٭٭ قتیبہ بن سعید، مالک، ہشام بن عروہ، حضرت عائشہ صدیقہ سے روایت ہے کہ حضرت فاطمہ بنت ابی حبیش نے عرض کیا یا رسول اللہ صلی اللہ علیہ و آلہ و سلم میں پاک نہیں ہوتی ہوں تو کیا میں نماز ترک کر دوں ؟ آپ صلی اللہ علیہ و آلہ و سلم نے فرمایا یہ خون تو ایک رگ کاہے حیض نہیں ہے جس وقت حیض آئے یعنی وہ دن آئیں کہ جب اس مرض کے اندر مبتلا ہونے سے قبل حیض آیا کرتا تھا تو تم نماز چھوڑ دو۔ پھر جس وقت وہ زمانہ گزر جائے تو خون دھو کر نماز ادا کرو۔ (مطلب یہ ہے کہ غسل کرنے کے بعد نماز ادا کرو۔ جیسا کہ بخاری شریف کی روایت میں وضاحت سے مذکور ہے )۔


٭٭ ابو اشعث، خالد بن حارث، ہشام بن عروہ، عائشہ صدیقہ سے روایت ہے کہ حضرت ابو حبیش کی لڑکی حضرت فاطمہ نے عرض کیا یا رسول اللہ صلی اللہ علیہ و آلہ و سلم میں پاک نہیں ہوتی کیا میں نماز پڑھنا ترک کر دوں ؟ آپ صلی اللہ علیہ و آلہ و سلم نے فرمایا یہ ایک رگ ہے اور حیض نہیں ہے۔ جس وقت حیض آئے تو نماز ترک کر دو پھر جب حیض بند ہو جائے تو تم خون کو دھو کر غسل کرو اور نماز ادا کرو۔



جنبی شخص کو ٹھہرے ہوئے پانی میں گھس کر غسل کرنے کی ممانعت

سلیمان بن داؤد و حارث بن مسکین، ابن وہب، عمرو بن حارث، بکیر، ابو سائب، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا تم لوگوں میں سے کوئی شخص ٹھہرے ہوئے پانی میں غسل نہ کرے جس وقت کہ وہ شخص حالت جنابت میں ہو۔


٭٭ محمد بن عبداللہ بن یزید مقری، سفیان، ابو زناد، موسیٰ بن ابو عثمان، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا تم میں سے کوئی شخص ٹھہرے ہوئے پانی میں پیشاب نہ کرے اور پھر اس سے غسل کرے۔

باب رات کے شروع حصہ میں غسل کرنا

عمرو بن ہشام، مخلد، سفیان، ابو العلاء، عباٍدۃ بن نسی، غضیب بن حارث سے روایت ہے کہ میں ام المومنین عائشہ صدیقہ کی خدمت میں حاضر ہوا اور ان سے دریافت کیا کہ رسول کریم صلی اللہ علیہ و آلہ و سلم رات کے کس حصہ میں غسل فرماتے تھے ؟ عائشہ صدیقہ نے فرمایا کبھی شروع حصہ میں اور کبھی آخری حصہ میں غسل فرماتے تھے۔ میں نے اللہ کا شکر ادا کیا اور کہا کہ اس پاک رب العالمین کا شکر و احسان ہے کہ جس نے (سہولت اور) گنجائش رکھی۔



رات کے ابتدائی یا آخری حصہ میں غسل کیا جا سکتا ہے ؟

یحیی بن حبیب بن عربی، حماد، برد، عباٍدۃ بن نسی، غضیف بن حارث سے روایت ہے کہ میں ام المومنین عائشہ صدیقہ کی خدمت میں حاضر ہوا اور ان سے دریافت کیا رسول کریم صلی اللہ علیہ و آلہ و سلم رات کے آغاز میں غسل فرمایا کرتے تھے یا رات کے آخر میں ؟ انہوں نے کہا آپ صلی اللہ علیہ و آلہ و سلم کا عمل اور معمول دونوں طریقہ سے تھا کبھی رات کے شروع حصہ میں اور کبھی آخر رات میں۔ میں نے سن کر رب قدوس کا شکر ادا کیا اور کہا کہ اس پروردگار کا شکر ہے جس نے وسعت و گنجائش رکھی۔

غسل کے وقت پردہ یا آڑ کرنے سے متعلق

مجاہد بن موسی، عبدالرحمن بن مہدی، یحیی بن ولید، مجل بن خلیفہ، ابو سمع سے روایت ہے کہ میں حضرت رسول کریم صلی اللہ علیہ و آلہ و سلم کی خدمت کیا کرتا تھا جس وقت آپ صلی اللہ علیہ و آلہ و سلم غسل کرنے کا ارادہ فرماتے تو مجھ سے فرماتے پشت پھیر کر کھڑے ہو جاؤ۔ میں پشت پھیر کر کھڑا ہو جاتا اور آپ صلی اللہ علیہ و آلہ و سلم کو (اپنی آڑ) میں چھپا لیتا۔


٭٭ یعقوب بن ابراہیم، عبدالرحمن، مالک، ابو مرۃ، عقیل بن ابو طالب، ام ہانی سے روایت ہے کہ جس روز مکہ مکرمہ فتح ہوا وہ خدمت نبوی صلی اللہ علیہ و آلہ و سلم میں حاضر ہوئیں تو آپ صلی اللہ علیہ و آلہ و سلم کو دیکھا کہ غسل فرما رہے تھے اور حضرت فاطمہ ایک کپڑے کی آڑ کئے ہوئے تھیں آپ صلی اللہ علیہ و آلہ و سلم پر۔ میں نے ان کو سلام کیا۔ آپ صلی اللہ علیہ و آلہ و سلم نے فرمایا کون ہے ؟ میں نے کہا کہ ام ہانی ہوں۔ پھر جس وقت آپ صلی اللہ علیہ و آلہ و سلم غسل سے فارغ ہوئے تو آپ صلی اللہ علیہ و آلہ و سلم نے کھڑے ہو کر آٹھ رکعات ادا فرمائیں ایک کپڑے میں جس کو آپ صلی اللہ علیہ و آلہ و سلم لپیٹے ہوئے تھے۔

پانی کی کس قدر مقدار سے غسل کیا جا سکتا ہے ؟

محمد بن عبید، یحیی بن زکریا، بن ابو زائٍدۃ، موسیٰ جہنی سے روایت ہے حضرت مجاہد ایک پیالہ لے کر حاضر ہوئے۔ میں نے اس کا اندازہ کیا تو اس میں آٹھ رطل پانی تھا۔ یعنی ایک صاع اس کا وزن تھا جو کہ تقریباً چار سیر کا ہوتا ہے۔ اس کے بعد انہوں نے مجھ سے حدیث بیان کی۔ انہوں نے عائشہ صدیقہ سے سنا کہ رسول کریم صلی اللہ علیہ و آلہ و سلم اس قدر مقدار پانی سے غسل فرمایا کرتے تھے۔


٭٭ محمد بن عبدالاعلی، شعبہ، ابو بکر بن حفص، ابو سلمہ سے روایت ہے کہ میں اور حضرت عائشہ صدیقہ کا بھائی (دودھ شریک بھائی) دونوں حضرت عائشہ صدیقہ کی خدمت میں حاضر ہوئے اور حضرت عائشہ صدیقہ سے دریافت کیا کہ حضرت رسول کریم صلی اللہ علیہ و آلہ و سلم کس طریقہ سے غسل فرمایا کرتے تھے ؟ انہوں نے ایک برتن طلب فرمایا کہ جس میں ایک صاع پانی تھا۔ پھر پردہ ڈال کر غسل فرمایا تو سر کے اوپر تین مرتبہ پانی ڈالا۔


٭٭ قتیبہ بن سعید، لیث، ابن شہاب، عروہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم ایک ٹب سے غسل فرماتے تھے کہ جس میں ایک فرق پانی آتا تھا نیز میں اور نبی صلی اللہ علیہ و آلہ و سلم مل کر ایک ہی برتن سے غسل کرتے تھے۔


٭٭ سوید بن نصر، عبد اللہ، شعبہ، عبداللہ بن جبر، انس بن مالک سے روایت ہے کہ حضرت رسول کریم صلی اللہ علیہ و آلہ و سلم وضو فرماتے تھے ایک مکوک سے اور پانچ مکوک سے غسل کیا کرتے تھے۔


٭٭ قتیبہ بن سعید، ابو الاحوص، ابو اسحاق، ابو جعفر سے روایت ہے کہ ہم نے غسل کے مسئلہ میں آپس میں بحث و مباحثہ کیا اور ہم جابر بن عبداللہ کی خدمت میں حاضر ہوئے۔ جابر نے فرمایا غسل جنابت کے لئے ایک صاع پانی کافی ہے۔ ہم نے کہا کہ ایک صاع تو کیا دو صاع بھی کافی نہیں ہو سکتا۔ جابر نے کہا کہ اس شخص (صلی اللہ علیہ و آلہ و سلم) کو کافی تھا جو کہ تم سے بہتر تھا اور تم سب سے زیادہ بال رکھتا تھا۔

غسل کے واسطے پانی کی کوئی خاص مقدار مقرر نہیں 

سوید بن نصر، عبد اللہ، معمر، زہری، اسحاق بن ابراہیم، عبدالرزاق، معمرو ابن جریج، زہری، عائشہ صدیقہ سے روایت ہے کہ میں اور حضرت رسول کریم صلی اللہ علیہ و آلہ و سلم ایک ہی برتن سے غسل کیا کرتے تھے کہ جس (برتن) میں ایک فرق پانی آتا تھا۔

شوہر اپنی بیوی کے ساتھ ایک ہی برتن سے غسل کر سکتا ہے 

سوید بن نصر، عبد اللہ، ہشام بن عروہ، قتیبہ، مالک، ہشام بن عروہ، عائشہ صدیقہ سے روایت ہے کہ میں حضرت رسول کریم صلی اللہ علیہ و آلہ و سلم اور میں (مشترکہ طور پر) ایک ہی برتن سے غسل کیا کرتے تھے۔ (یعنی دونوں ایک ہی برتن میں ہاتھ ڈال کر پانی کا چلو (پیالہ لیتے اور غسل کرتے )


٭٭ محمد بن عبدالاعلی، خالد، شعبہ، عبدالرحمن بن قاسم، عائشہ صدیقہ، فرماتی ہیں کہ میں اور حضرت رسول کریم صلی اللہ علیہ و آلہ و سلم ایک ہی برتن سے غسل جنابت کیا کرتے تھے۔


٭٭ قتیبہ بن سعید، عبیدہ بن حمید، منصور، ابراہیم بن اسود، حضرت عائشہ صدیقہ سے روایت ہے میں اور رسول اللہ صلی اللہ علیہ و آلہ و سلم سے برتن میں جھگڑا کرتی تھی کیونکہ ہم دونوں غسل جنابت ایک ہی برتن سے کیا کرتے تھے۔


٭٭ عمرو بن علی، یحیی، سفیان، منصور، ابراہیم، اسود، عائشہ صدیقہ سے روایت ہے کہ میں اور رسول اللہ صلی اللہ علیہ و آلہ و سلم ایک ہی برتن سے غسل کرتے تھے۔


٭٭ یحیی بن موسی، سفیان، عمرو، جابر بن زید، عبداللہ ابن عباس سے روایت ہے کہ مجھ سے میری خالہ حضرت میمونہ نے بیان کیا کہ وہ اور حضرت رسول کریم صلی اللہ علیہ و آلہ و سلم دونوں ایک ہی برتن سے غسل کیا کرتے تھے۔


٭٭ سوید بن نصر، عبد اللہ، سعید بن یزید، عبدالرحمن بن ہرمز، ناعم جو کہ حضرت ام سلمہ کے غلام تھے ، حضرت ام سلمہ رضی اللہ تعالیٰ عنہا سے کسی شخص نے دریافت کیا کہ کیا خاتون مرد (شوہر) کے ساتھ غسل کر سکتی ہے ؟ انہوں نے جواب دیا کہ جی ہاں اگر عقل رکھتی ہو دیکھو میں اور حضرت رسول کریم صلی اللہ علیہ و آلہ و سلم دونوں ایک ہی ٹب سے غسل کرتے تھے۔ پہلے ہم دونوں اپنے ہاتھوں پر پانی ڈالتے۔ یہاں تک کہ ان کو صاف کرتے پھر ان پر پانی ڈالتے پھر ہاتھ پانی میں ڈال کر (پانی نکالتے )۔ حضرت ام سلمہ نے شرم گاہ کے لفظ کا تذکرہ نہیں کیا اور نہ اس کی کوئی پرواہ کی۔

جنبی شخص کے غسل سے بچے ہوئے پانی سے غسل کرنے کی ممانعت

قتیبہ، ابو عوانہ، داؤد، حمید بن عبدالرحمن سے روایت ہے کہ میں نے ایک شخص سے ملاقات کی (جو کہ نبی صلی اللہ علیہ و آلہ و سلم کی صحبت میں چار سال تک رہا تھا جس طرح ابو ہریرہ رہے تھے ) اس شخص نے بیان کیا کہ رسول کریم صلی اللہ علیہ و آلہ و سلم نے روزانہ کنگھی کرنے سے منع فرمایا (ایک روز وقفہ کر لینا بہتر ہے ) اور جس جگہ غسل کیا جائے وہاں پر پیشاب کرنے سے منع کیا اور آپ صلی اللہ علیہ و آلہ و سلم نے اس بات کی بھی ممانعت فرمائی کہ عورت کے غسل سے باقی بچے ہوئے پانی سے کوئی شخص غسل کرے اور نہ عورت مرد کے بچے ہوئے پانی سے غسل کرے بلکہ دونوں ساتھ ساتھ پانی لیتے جائیں۔

ایک دوسرے کے بچے ہوئے پانی سے غسل کی اجازت

محمد بن بشار، محمد، شعبہ، عاصم و سوید بن نصر، عبد اللہ، عاصم، معاذٰۃ، عائشہ صدیقہ رضی اللہ عنہا سے روایت ہے کہ میں اور رسول اللہ صلی اللہ علیہ و آلہ و سلم دونوں ایک ہی برتن سے غسل فرماتے تھے۔ آپ صلی اللہ علیہ و آلہ و سلم چاہتے کہ غسل سے جلدی سے فراغت حاصل فرما لیں اور میری کوشش ہوتی کہ میں جلدی سے غسل سے فارغ ہو جاؤں۔ تب آپ صلی اللہ علیہ و آلہ و سلم فرماتے تھے کہ اے عائشہ صدیقہ تم میرے واسطے پانی چھوڑ دو اور میں کہتی تھی کہ آپ صلی اللہ علیہ و آلہ و سلم میرے غسل کے واسطے پانی چھوڑ دیں۔ حضرت سوید سے منقول روایت میں اس طریقہ سے مذکور ہے کہ آپ صلی اللہ علیہ و آلہ و سلم مجھ سے زیادہ جلدی فرماتے اور میں آپ صلی اللہ علیہ و آلہ و سلم سے زیادہ جلدی کرتی تھی۔ تو میں کہنے لگتی تھی کہ میرے واسطے پانی چھوڑ دیں۔



ایک پیالہ سے غسل کرے کا بیان

محمد بن بشار، عبدالرحمن، ابراہیم بن نافع، ابن ابو نجیح، مجاہد، ام ہانی سے روایت ہے کہ حضرت میمونہ نے ایک پیالے سے غسل کیا جس میں آٹے کا نشان تھا۔ (اس حدیث مبارکہ سے معلوم ہوا کہ پاک شئے پانی میں مل جانے سے کچھ نقصان نہیں ہوتا)۔

جس وقت کوئی خاتون غسل جنابت کرے تو اس کو اپنے سر کی چوٹی کھولنا لازم نہیں 

سلیمان بن منصور، سفیان، ایوب بن موسی، سعید بن ابو سعید، عبداللہ بن رافع، ام سلمہ سے روایت ہے کہ میں نے نبی صلی اللہ علیہ و آلہ و سلم سے عرض کیا کہ یا رسول اللہ صلی اللہ علیہ و آلہ و سلم میں اپنے سر کی چوٹی کی منڈھیاں (گرہیں ) مضبوطی سے باندھتی ہوں۔ کیا غسل جنابت کے وقت ان کو کھول دوں ؟ آپ صلی اللہ علیہ و آلہ و سلم نے فرمایا تجھ کو کافی ہے سر پر تین چلو پانی ڈالنا (تاکہ پانی بالوں کی جڑوں تک پہنچ جائے ) اور پھر پورے بدن پر پانی بہا لیا کرو۔

اگر حائضہ عورت احرام باندھنے کا ارادہ کرے اور اس کے لئے وہ غسل کرے 

یونس بن عبدالاعلی، شہیب، مالک، ابن شہاب وہشام بن عروہ، عروہ، عائشہ صدیقہ سے روایت ہے کہ ہم لوگ حضرت رسول کریم صلی اللہ علیہ و آلہ و سلم کے ساتھ حجتہ الوداع میں نکلے۔ میں نے عمرہ کا احرام باندھا۔ جس وقت ہم لوگ مکہ مکرمہ پہنچے تو میں حالت حیض میں تھی۔ پس میں نے نہ تو خانہ کعبہ کا طواف کیا اور نہ میں نے کوہ صفا و مروہ کے درمیان سعی کی۔ (مطلب یہ ہے کہ میں حیض کی وجہ سے عمرہ ادا نہ کر سکی) جب میں نہ رسول کریم صلی اللہ علیہ و آلہ و سلم سے عرض کیا یا رسول اللہ صلی اللہ علیہ و آلہ و سلم زمانہ حج آ گیا ہے اور میں اب تک عمرہ نہ کر سکی بوجہ حیض کے اب ایسا محسوس ہوتا ہے کہ میں حج سے محروم رہوں گی۔ یہ سن کر آپ صلی اللہ علیہ و آلہ و سلم نے فرمایا تم اپنا سر کھول ڈالو اور اب کنگھی کر لو اور حج کا احرام باندھ لو اور عمرہ کا ارادہ ترک کر دو۔ چنانچہ میں نے حسب ہدایت اسی طریقہ سے کیا جس وقت میں حج ادا کر چکی تو آپ صلی اللہ علیہ و آلہ و سلم نے مجھے حضرت عبدالرحمن بن ابی بکر (عائشہ صدیقہ کے بھائی) کے ہمراہ مقام تنعیم کو بھیجا۔ میں نے عمرہ کا احرام باندھا اور آپ صلی اللہ علیہ و آلہ و سلم نے ارشاد فرمایا یہ تمہارے عمرہ کی جگہ ہے۔



جنبی شخص برتن میں ہاتھ ڈالنے سے قبل ہاتھ کو پاک کرے 

احمد بن سلیمان، حسین، زائٍدۃ، عطاء بن سائب، ابو سلمہ بن عبدالرحمن، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم جس وقت جنابت کا غسل فرماتے تو آپ صلی اللہ علیہ و آلہ و سلم کے لئے برتن میں پانی رکھا جاتا۔ آپ صلی اللہ علیہ و آلہ و سلم اپنے دونوں ہاتھوں پر پانی ڈالتے برتن میں ہاتھ ڈالنے سے قبل۔ جس وقت دونوں ہاتھوں کو دھو کر فارغ ہوتے تو آپ صلی اللہ علیہ و آلہ و سلم دائیں ہاتھ کو برتن میں ڈالتے اور پانی لے کر بائیں ہاتھ سے اپنی شرم گاہ کو دھوتے۔ جس وقت اس سے فراغت ہو جاتی تو دائیں ہاتھ سے پانی بائیں ہاتھ پر ڈالتے اور دونوں ہاتھ دھوتے پھر کلی کرتے اور ناک میں پانی تین مرتبہ ڈالتے پھر سر پر پانی ڈالتے تین مرتبہ۔ پھر آپ صلی اللہ علیہ و آلہ و سلم دونوں ہتھیلیاں بھر کر تین مرتبہ جسم پر پانی ڈالتے پھر تمام جسم مبارک پر پانی ڈالتے۔

برتن میں ہاتھ ڈالنے سے پہلے ہاتھ کو کتنی بار دھونا چاہیے ؟

احمد بن سلیمان، یزید، شعبہ، عطاء بن سائب، ابو سلمہ سے روایت ہے کہ میں نے حضرت عائشہ صدیقہ سے عرض کیا کہ رسول کریم صلی اللہ علیہ و آلہ و سلم غسل جنابت کس طریقہ سے کیا کرتے تھے ؟ انہوں نے فرمایا کہ آپ صلی اللہ علیہ و آلہ و سلم اپنے دونوں ہاتھوں پر پہلے تین مرتبہ پانی ڈالتے پھر عضو مخصوص (اور شرم گاہ) دھوتے پھر ہاتھوں کو دھوتے۔ پھر کلی فرماتے اور ناک میں پانی ڈالتے اس کے بعد سر کے اوپر تین مرتبہ پانی ڈالتے پھر تمام جسم مبارک پر پانی بہاتے۔

دونوں ہاتھوں کو دھونے کے بعد جسم کی ناپاکی کو زائل کرنے کا بیان

محمود بن غیلان، نضر، شعبۃ، عطاء بن سائب، ابو سلمہ سے روایت ہے کہ وہ حضرت عائشہ صدیقہ کی خدمت میں حاضر ہوئے اور ان سے دریافت کیا۔ حضرت رسول کریم صلی اللہ علیہ و آلہ و سلم کس طریقہ سے غسل جنابت فرمایا کرتے تھے ؟ انہوں نے فرمایا کہ آپ صلی اللہ علیہ و آلہ و سلم کے پاس پانی کا ایک برتن آتا تھا۔ آپ صلی اللہ علیہ و آلہ و سلم اپنے دونوں ہاتھوں پر تین مرتبہ پانی ڈال کر دونوں ران دھوتے (اور شرم گاہ و عضو مخصوص پر) جہاں جہاں ناپاکی محسوس ہوتی اس کو دھوتے پھر سر کے اوپر تین مرتبہ پانی ڈالتے پھر تمام جسم پر پانی بہاتے۔


٭٭ اسحاق بن ابراہیم، عمر بن عبید، عطاء بن سائب، ابو سلمہ بن عبدالرحمن سے روایت ہے کہ حضرت عائشہ صدیقہ نے حضرت رسول کریم صلی اللہ علیہ و آلہ و سلم کے غسل جنابت کا تفصیلی حال بیان فرمایا تو کہا کہ پہلے آپ صلی اللہ علیہ و آلہ و سلم تین مرتبہ اپنے ہاتھوں کو دھوتے پھر دائیں ہاتھ سے پانی ڈالتے بائیں ہاتھ پر اور شرم گاہ کو دھوتے اور اس پر جو لگا ہوتا (یعنی ناپاکی) اس کو دھوتے تھے۔ حضرت عمر بن عبید نے فرمایا کہ میرا خیال ہے کہ پھر دائیں ہاتھ سے تین مرتبہ بائیں ہاتھ پر پانی ڈالتے۔ پھر کلی فرماتے تین مرتبہ اور ناک میں پانی ڈالتے۔ اس کے بعد تمام جسم مبارک پر پانی بہاتے۔

غسل کرنے سے قبل وضو کرنے کے متعلق

قتیبہ، مالک، ہشام بن عروہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم جس وقت جنابت کا غسل فرماتے تو پہلے دونوں ہاتھوں کو دھوتے۔ پھر وضو فرماتے جس طریقہ سے نماز کے واسطے کیا جاتا ہے پھر آپ صلی اللہ علیہ و آلہ و سلم پانی میں انگلیوں کو ڈال کر اپنے بال کی جڑوں میں خلال فرماتے۔ پھر سر پر تین چلو پانی ڈالتے پھر تمام جسم مبارک پر پانی بہاتے۔



جنبی شخص کے سر کے بالوں میں خلال کرنے سے متعلق

عمرو بن علی، یحیی، ہشام بن عروہ سے روایت ہے کہ مجھ سے حضرت عائشہ صدیقہ نے حضرت رسول کریم صلی اللہ علیہ و آلہ و سلم کے غسل جنابت کے متعلق بیان فرمایا تو اس طریقہ سے بیان فرمایا آپ صلی اللہ علیہ و آلہ و سلم پہلے تو ہاتھوں کو (اچھی طرح سے ) دھوتے اور وضو کرتے اور سر میں خلال کرتے تاکہ پانی بالوں میں اچھی طرح سے پہنچ جائے پھر تمام جسم پر پانی بہاتے۔


٭٭ محمد بن عبداللہ بن یزید، سفیان، ہشام بن عروہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم پہلے سر مبارک کو پانی سے تر فرماتے۔ پھر تین بار سر کے اوپر تین چلو بھر کر پانی ڈالتے۔

جنبی کے واسطے کس قدر پانی غسل کے لئے بہانا کافی ہے ؟

قتیبہ، ابو حوص، ابو اسحاق، سلیمان بن صرف، جبیر بن مطعم سے روایت ہے کہ لوگوں نے غسل کے بارے میں حضرت رسول کریم صلی اللہ علیہ و آلہ و سلم کے سامنے بحث کی۔ کسی نے بیان کیا کہ میرا تو غسل اس طرح ہے آپ صلی اللہ علیہ و آلہ و سلم نے فرمایا میں تو اپنے سر پر پانی کے تین چلو ڈالتا ہوں (باقی غسل کی تفصیل وہی ہے جو کہ حدیث سابق میں گزر چکی ہے )۔



(عورت) حیض سے فراغت کے بعد کس طریقہ سے غسل کرے ؟

عبد اللہ بن محمد بن عبدالرحمن، سفیان، منصور، ابن صفیٰۃ، عائشہ صدیقہ سے روایت ہے کہ ایک خاتون نے رسول کریم صلی اللہ علیہ و آلہ و سلم سے حیض سے فارغ ہونے والی خاتون کے طریقہ غسل کے بارے میں دریافت کیا۔ آپ صلی اللہ علیہ و آلہ و سلم نے ارشاد فرمایا اس طریقہ سے غسل کرنا چاہیے۔ پھر فرمایا کہ غسل سے فراغت کے بعد (کپڑے یا روئی وغیرہ کا) ایک ٹکڑا لے لے کہ جس میں مشک لگی ہوئی ہو اور اس سے پاکی حاصل کر۔ یہ سن کر اس خاتون نے کہا میں کس طریقہ سے اس سے پاکی حاصل کر سکتی ہوں ؟ آپ صلی اللہ علیہ و آلہ و سلم نے اس کا جواب سن کر چہرہ مبارک پر (شرم و حیاء کی وجہ سے ہاتھ کی) آڑ فرما لی اور ارشاد فرمایا تم اس سے پاکی حاصل کرو (یہ جملہ حیرت کے طور پر فرمایا) حضرت عائشہ صدیقہ نے فرمایا میں نے اس خاتون کو پکڑ کر کھینچ لیا اور (آہستہ سے ) کہا۔ خون کی جگہ پر اس کو رکھ لو۔

غسل سے فراغت کے بعد وضو کرنا ضروری نہیں 

احمد بن عثمان بن حکیم، حسن، ابن صالح، ابو اسحاق و عمرو بن علی، عبدالرحمن، شریک، ابو اسحاق، اسود، حضرت عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم غسل سے فراغت حاصل کرنے کے بعد وضو نہیں فرمایا کرتے تھے۔

جس جگہ غسل جنابت کرے تو پاؤں جگہ بدل کر دوسری جگہ دھوئے 

علی بن حجر، عیسی، اعمش، سالم، کریب، ابن عباس، میمونہ سے روایت ہے کہ میں نے حضرت رسول کریم صلی اللہ علیہ و آلہ و سلم کے واسطے جنابت کے غسل کیلئے پانی رکھا تو آپ صلی اللہ علیہ و آلہ و سلم نے دونوں ہاتھوں کو دو مرتبہ یا تین مرتبہ دھویا پھر دایاں ہاتھ برتن میں ڈال کر پانی لیا اور اپنی شرم گاہ پر پانی بہایا۔ پھر شرم گاہ کو بائیں ہاتھ سے دھویا پھر بائیں ہاتھ کو زمین پر مارا اور ہاتھ کو زور سے رگڑا پھر آپ صلی اللہ علیہ و آلہ و سلم نے اس طریقہ سے وضو فرمایا کہ جس طریقہ سے نماز پڑھنے کے لئے وضو کیا جاتا ہے پھر دونوں چلو بھر کر تین مرتبہ پانی سر پر ڈالا پھر تمام بدن کو دھویا پھر آپ صلی اللہ علیہ و آلہ و سلم اس جگہ سے ہٹ گئے (یعنی جگہ بدل دی) اور دونوں پاؤں دھوئے حضرت میمونہ رضی اللہ عنہا نے فرمایا پھر میں آپ صلی اللہ علیہ و آلہ و سلم کیلئے وضو کا پانی خشک کرنے کیلئے کپڑا لے کر حاضر ہوئی۔

غسل سے فارغ ہونے کے بعد اعضاء کو کپڑے سے نہ خشک کرنا

محمد بن یحیی بن ایوب بن ابراہیم، عبداللہ بن ادریس، اعمش، سالم، کریب، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم نے غسل فرمایا تو آپ صلی اللہ علیہ و آلہ و سلم کے پاس (وہ) خشک کرنے کے واسطے کپڑا لے کر حاضر ہوئے تو آپ صلی اللہ علیہ و آلہ و سلم نے وہ کپڑا قبول نہیں فرمایا بلکہ آپ صلی اللہ علیہ و آلہ و سلم ہاتھ کو جھٹکنے لگے۔

جنبی شخص کھانا کھانے کا ارادہ کرے اور غسل نہ کر سکے تو وضو کر لینا چاہئے 

حمید بن مسعٍدۃ، سفیان بن حبیب، شعبہ، عمرو بن علی، یحیی و عبدالرحمن، شعبۃ، حکم، ابراہیم، اسود، عائشہ صدیقہ رضی اللہ عنہ سے روایت ہے کہ حضرت رسول کریم صلی اللہ علیہ و آلہ و سلم جنابت کی حالت میں جس وقت کھانا کھانے یا سونے کا ارادہ فرماتے تو وضو فرماتے جس طریقہ سے نماز کے واسطے وضو کرتے۔



اگر جنبی شخص کھانا کھانا چاہے اور صرف اس وقت ہاتھ ہی دھو لے تو کافی ہے اس کا بیان

محمد بن عبید بن محمد، عبداللہ بن مبارک، یونس، زہری، ابو سلمہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم جس وقت جنابت کی حالت میں سونے کا ارادہ فرماتے تو وضو فرماتے اور اگر کھانا کھانے کا ارادہ کرتے تو دونوں ہاتھ دھوتے۔

جنبی شخص جس وقت کھانے پینے کا ارادہ کرے تو ہاتھ دھونا کافی ہے 

سوید بن نصر، عبد اللہ، یونس، زہری، ابو سلمہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم جس وقت جنابت کی حالت میں سونے کا ارادہ فرماتے تو وضو فرماتے اور اگر کھانے پینے کا ارادہ فرماتے تو دونوں ہاتھ دھوتے پھر کھانا تناول فرماتے۔

جنبی اگر سونے لگے تو وضو کرے 

قتیبہ بن سعید، لیث، ابن شہاب، ابو سلمہ بن عبدالرحمن، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم جس وقت سونے کا ارادہ فرماتے اور آپ صلی اللہ علیہ و آلہ و سلم اس وقت جنبی ہوتے تو وضو فرماتے جس طریقہ سے سونے سے قبل نماز پڑھنے کے واسطے وضو فرماتے۔


٭٭ عبید اللہ بن سعید، یحیی، عبید اللہ، نافع، عبداللہ بن عمر، نے عرض کیا یا رسول اللہ صلی اللہ علیہ و آلہ و سلم کیا ہم لوگوں میں سے کوئی شخص جنابت کی حالت میں سو سکتا ہے ؟ آپ صلی اللہ علیہ و آلہ و سلم نے فرمایا جی ہاں جس وقت وہ وضو کر لے۔

جس وقت جنبی شخص سونے کا قصد کرے تو اس کو چاہئے کہ وضو کرے اور عضو مخصوص دھو لے 

قتیبہ، مالک، عبداللہ بن دینار، عبداللہ ابن عمر سے روایت ہے کہ عمر نے رسول کریم صلی اللہ علیہ و آلہ و سلم سے بیان کیا کہ مجھ کو رات کے وقت جنابت ہو جاتی ہے اور اس وقت غسل کرنے کا موقعہ نہیں ہوتا۔ آپ صلی اللہ علیہ و آلہ و سلم نے فرمایا تم وضو کر لو اور شرم گاہ دھو ڈالو اس کے بعد سو سکتے ہو۔

جس وقت جنبی شخص وضو نہ کرے تو کیا حکم ہے ؟

اسحاق بن ابراہیم، ہشام بن عبدالملک، شعبۃو عبید اللہ بن سعید، یحیی، شعبہ، علی بن مدرک، ابو زرعۃ، عبداللہ بن نجی، علی سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا اس مکان میں (رحمت کے ) فرشتے داخل نہیں ہوتے کہ جس مکان میں تصویر کتا یا جنبی شخص موجود ہو۔



اگر جنبی شخص دوبارہ ہمبستری کا ارادہ کرے تو کیا حکم ہے ؟

حسین بن حریث، سفیان، عاصم، ابو متوکل، ابو سعید سے روایت ہے کہ حضرت رسول کریم صلی اللہ علیہ و آلہ و سلم اپنی ازواج مطہرات کے پاس تشریف لے گئے ایک ہی غسل سے۔

ایک سے زیادہ عورتوں سے جماع کر کے ایک ہی غسل کرنا

اسحاق بن ابراہیم و یعقوب بن ابراہیم، اسماعیل بن ابراہیم، حمید، انس بن مالک سے روایت ہے کہ ایک رات حضرت رسول کریم صلی اللہ علیہ و آلہ و سلم اپنی ازواج مطہرات کے پاس گئے ایک ہی غسل سے یعنی سب سے صحبت کی اور آخر میں غسل فرمایا۔

ایک سے زیادہ عورتوں سے جماع کر کے ایک ہی غسل کرنا

محمد بن عبید، عبداللہ بن مبارک، معمر، قتادہ، انس سے روایت ہے کہ حضرت رسول کریم صلی اللہ علیہ و آلہ و سلم اپنی بیویوں کے پاس جاتے ایک ہی غسل سے (مطلب وہی ہے جو کہ اوپر مذکور ہے )



جنبی شخص کے واسطے تلاوت قران جائز نہیں ہے 

علی بن حجر، اسماعیل بن ابراہیم، شعبہ، عمرو بن مرۃ، عبداللہ بن سلمہ سے روایت ہے کہ میں اور دو اشخاص حضرت علی کی خدمت میں حاضر ہوئے انہوں نے فرمایا آنحضرت صلی اللہ علیہ و آلہ و سلم بیت الخلاء سے نکل کر تلاوت قرآن فرماتے اور ہمارے ساتھ تشریف فرما ہو کر گوشت تناول فرماتے اور تلاوت قرآن فرماتے اور تلاوت قرآن سے کوئی شئی آپ صلی اللہ علیہ و آلہ و سلم کے لئے رکاوٹ نہ بنتی علاوہ حالت جنابت کے (مطلب یہ ہے کہ جس وقت آپ صلی اللہ علیہ و آلہ و سلم حالت جنابت میں ہوتے تو تلاوت قرآن نہ فرماتے جس وقت تک کہ غسل نہ فرماتے۔)


٭٭ محمد بن احمد، ابو یوسف، عیسیٰ بن یونس، اعمش، عمرو بن مرۃ، عبداللہ بن سلمہ، علی سے روایت ہے کہ حضرت رسول کریم صلی اللہ علیہ و آلہ و سلم حالت جنابت کے علاوہ ہر ایک حالت میں تلاوت قرآن فرماتے تھے۔

جنبی شخص کے ساتھ بیٹھ جا نا اور اس کو چھونے وغیرہ سے متعلق فرمان رسول صلی اللہ علیہ و آلہ و سلم

اسحاق بن ابراہیم، جریر، شیبانی، ابو برٍدۃ، حذیفہ سے روایت ہے کہ حضرت رسول کریم صلی اللہ علیہ و آلہ و سلم کی یہ عادت مبارکہ تھی جس وقت کسی صحابی سے ملاقات فرماتے تو اس کے سر پر ہاتھ پھیرتے اور اس کے واسطے دعا فرماتے۔ میں نے ایک دفعہ صبح کے وقت آپ صلی اللہ علیہ و آلہ و سلم کو دیکھا تو میں نے آپ صلی اللہ علیہ و آلہ و سلم کو دیکھ کر رخ بدل دیا۔ پھر دن چڑھنے کے وقت میں خدمت نبوی صلی اللہ علیہ و آلہ و سلم میں حاضر ہوا۔ آپ صلی اللہ علیہ و آلہ و سلم نے فرمایا میں نے تجھ کو دیکھا تو علیحدہ ہو کر چل دیا۔ میں نے کہا کہ یا رسول اللہ صلی اللہ علیہ و سلم میں اس وقت حالت جنابت میں تھا تو میں ڈر گیا کہ ایسا نہ ہو کہ آپ صلی اللہ علیہ و آلہ و سلم مجھ کو ہاتھ نہ لگائیں۔ آپ صلی اللہ علیہ و آلہ و سلم نے فرمایا کہ مسلمان ناپاک نہیں ہوتا۔


٭٭ اسحاق بن منصور، یحیی، مسعر، واصل، ابو وائل، حضرت حذیفہ سے روایت ہے کہ رسول کریم صلی اللہ علیہ و آلہ و سلم سے میری ملاقات ہوئی اور میں اس وقت حالت جنابت میں تھا۔ آپ صلی اللہ علیہ و آلہ و سلم میری جانب کو جھکے میں نے کہا یا رسول اللہ صلی اللہ علیہ و سلم میں حالت جنابت میں ہوں۔ آپ صلی اللہ علیہ و آلہ و سلم نے فرمایا مسلمان ناپاک اور نجس نہیں ہوتا۔


٭٭ حمید بن مسعٍدۃ، بشر، ابن مفضل، حمید، بکر، ابو رافع، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے مدینہ منورہ کے ایک راستہ میں ان سے ملاقات کی اور وہ (یعنی ابو ہریرہ) اس وقت حالت جنابت میں تھے تو وہ حضرت صلی اللہ علیہ و آلہ و سلم کو دیکھ کر خاموشی سے سرک گئے اور غسل سے فارغ ہوئے حضرت رسول کریم صلی اللہ علیہ و آلہ و سلم نے ان کی تلاش فرمائی تو وہ نہ مل سکے۔ جب واپس آئے تو دریافت فرمایا اے ابو ہریرہ تم کس جگہ تھے ؟ انہوں نے جواب دیا یا رسول اللہ صلی اللہ علیہ و آلہ و سلم جس وقت آپ صلی اللہ علیہ و آلہ و سلم نے مجھ سے ملاقات فرمائی تھی تو میں اس وقت حالت جنابت میں تھا۔ مجھے آپ صلی اللہ علیہ و آلہ و سلم کے نزدیک بیٹھ جانا برا لگا جس وقت تک کہ میں غسل سے فارغ نہ ہو جاؤں۔ آپ صلی اللہ علیہ و آلہ و سلم نے فرمایا مومن ناپاک نہیں ہوتا۔

حائضہ سے خدمت لینا

محمد بن مثنی، یحیی بن سعید، یزید بن کسان، ابو حازم، ابو ہریرہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم مسجد میں تشریف فرما تھے آپ صلی اللہ علیہ و آلہ و سلم نے فرمایا اے عائشہ صدیقہ مجھ کو کپڑا اٹھا کر دے دو۔ انہوں نے فرمایا کہ میں نماز نہیں پڑھ رہی ہوں (یعنی حیض آ رہا ہے ) آپ صلی اللہ علیہ و آلہ و سلم نے فرمایا وہ تمہارے ہاتھ میں نہیں لگا ہوا۔ اس کے بعد عائشہ صدیقہ رضی اللہ عنہا نے کپڑا اٹھا کر دے دیا۔


٭٭ قتیبہ بن سعید، عبیٍدۃ، اعمش و اسحاق بن ابراہیم، جریر عن اعمش، ثابت بن عبید، قاسم بن محمد، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تم مسجد سے مجھ کو بوریا اٹھا کر دے دو میں نے عرض کیا یا رسول اللہ (صلی اللہ علیہ و آلہ و سلم) میں حالت حیض میں ہوں۔ آپ صلی اللہ علیہ و آلہ و سلم نے ارشاد فرمایا۔ تمہارا حیض تمہارے ہاتھ میں تو نہیں لگ رہا ہے۔


٭٭ اسحاق بن ابراہیم ، ابو معاویۃ، الاعمش، یہ حدیث سابقہ حدیث جیسی ہے۔

حائضہ کا مسجد میں چٹائی بچھانا

محمد بن منصور، سفیان، منبوذ، ام میمونہ سے روایت ہے کہ حضرت رسول کریم صلی اللہ علیہ و آلہ و سلم اپنا سر مبارک ہم میں سے کسی کی گود میں رکھ کر قرآن کریم پڑھتے اور وہ بیوی (نبی صلی اللہ علیہ و آلہ و سلم کی زوجہ محترمہ) حالت حیض میں ہوتی۔



اگر کوئی شخص اپنی حائضہ بیوی کی گود میں سر رکھ کر تلاوت قرآن کرے ؟

اسحاق بن ابراہیم و علی بن حجر، سفیان، منصور، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم کا سر مبارک ہم لوگوں میں سے کسی کی گود میں ہوتا اور وہ خاتون حالت حیض میں ہوتی اور آپ صلی اللہ علیہ و آلہ و سلم تلاوت قرآن فرماتے۔

جس خاتون کو حیض آ رہا ہو اس کو شوہر کا سر دھونا کیسا ہے ؟

عمرو بن علی، یحیی، سفیان، منصور، ابراہیم، اسود، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم اپنا سر مبارک میری طرف جھکا دیا کرتے تھے اور آپ صلی اللہ علیہ و آلہ و سلم اس حالت اعتکاف میں ہوتے میں آپ صلی اللہ علیہ و آلہ و سلم کا سر دھوتی اور میں حالت حیض میں ہوتی تھی۔


٭٭ محمد بن سلمہ، ابن وہب، عمرو بن حارث، ابو اسود، عروہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم اپنا سر مسجد کے باہر کی طرف نکالتے اور آپ صلی اللہ علیہ و آلہ و سلم اس وقت حالت اعتکاف میں ہوتے میں اس وقت آپ صلی اللہ علیہ و آلہ و سلم کا سر مبارک دھوتی حالانکہ مجھ کو حیض آ رہا ہوتا تھا۔


٭٭ قتیبہ بن سعید، مالک، ہشام بن عروہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم کے سر مبارک میں کنگھی کیا کرتی تھی حالانکہ اس وقت مجھ کو حیض آ رہا ہوتا تھا۔


٭٭ قتیبہ بن سعید، مالک و علی بن شعیب، معن، مالک، زہری، عروہ، عائشہ صدیقہ سے دوسری سند کے ساتھ مذکورہ بالا مضمون منقول ہے۔

جس عورت کو حیض آ رہا ہو اس کے ساتھ کھانا اور اس کا جھوٹا کھانا پینا

قتیبہ، یزید، ابن مقدام بن شریح بن ہانی، شریح سے روایت ہے کہ میں نے حضرت عائشہ صدیقہ سے دریافت کیا کہ کیا کوئی خاتون اپنے شوہر کے ہمراہ حالت حیض میں کھا سکتی ہے ؟ انہوں نے فرمایا جی ہاں وہ کھا سکتی ہے اور رسول کریم صلی اللہ علیہ و آلہ و سلم مجھ کو بلایا کرتے تھے میں آپ صلی اللہ علیہ و آلہ و سلم کے ساتھ کھاتی اور میں اس وقت حائضہ ہوتی تھی آپ صلی اللہ علیہ و آلہ و سلم ہڈی اٹھاتے اور میرا حصہ بھی اس میں لگاتے میں پہلے اس حصہ کو چوستی پھر اس کو رکھ دیتی۔ اس کے بعد آپ صلی اللہ علیہ و آلہ و سلم اس کو چوستے اور اس جگہ منہ مبارک لگاتے کہ جس جگہ میں نے منہ لگایا تھا آپ صلی اللہ علیہ و آلہ و سلم پانی منگواتے اس میں بھی میرا حصہ لگاتے میں پہلے لے کر پیتی۔ پھر رکھ دیتی پھر آپ صلی اللہ علیہ و آلہ و سلم اس کو اٹھا کر پیا کرتے اور آپ صلی اللہ علیہ و آلہ و سلم پیالے پر اس جگہ پر منہ لگاتے کہ جس جگہ میں نہ منہ لگایا تھا۔


٭٭ ایوب بن محمد، عبداللہ بن جعفر، عبید اللہ بن عمرو، اعمش، مقدام بن شریح، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم اپنا منہ مبارک (برتن میں ) اسی جگہ لگاتے کہ جس جگہ پر میں نے منہ لگا کر پیا تھا اور میرا جوٹھا پانی آپ صلی اللہ علیہ و آلہ و سلم نوش فرماتے حالانکہ اس وقت مجھ کو حیض آ رہا ہوتا تھا۔

جس عورت کو حیض آ رہا ہو اس کا جوٹھا پانی پینا

محمد بن منصور، سفیان، مسعر، مقدام بن شریح، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم مجھ کو برتن عنایت فرماتے میں اس برتن میں سے پانی پیتی اور میں حیض سے ہوتی تھی۔ پھر میں وہ برتن آپ صلی اللہ علیہ و آلہ و سلم کی خدمت میں پیش کرتی آپ صلی اللہ علیہ و آلہ و سلم تلاش فرما کر برتن میں اسی جگہ منہ مبارک لگاتے کہ جس جگہ میں نے منہ لگایا تھا۔


٭٭ محمود بن غیلان، وکیع، مسعر و سفیان، مقدام بن شریح، حضرت عائشہ صدیقہ سے روایت ہے کہ میں پانی پیتی تھی حالت حیض میں پھر وہ برتن میں حضرت رسول کریم صلی اللہ علیہ و آلہ و سلم کو پیش دیتی آپ صلی اللہ علیہ و آلہ و سلم اپنا منہ مبارک اس جگہ لگاتے جس جگہ میں نے منہ لگایا تھا اور میں ہڈی حالت حیض ہی میں چوستی۔ پھر وہ ہڈی آپ صلی اللہ علیہ و آلہ و سلم کی خدمت میں پیش کر دیتی۔ آپ صلی اللہ علیہ و آلہ و سلم اپنا منہ مبارک اسی جگہ لگاتے کہ جہاں پر میں نے منہ لگایا تھا۔

حائضہ عورت کو اپنے ساتھ لٹانے سے متعلق احادیث

اسماعیل بن مسعود، خالد، ہشام و عبید اللہ بن سعید و اسحاق بن ابراہیم، معاذ بن ہشام، یحیی، ابو سلمہ سے روایت ہے کہ میں حضرت رسول کریم صلی اللہ علیہ و آلہ و سلم کے ہمراہ ایک چادر میں لیٹی ہوئی تھی کہ اس دوران مجھ کو حیض آنا شروع ہو گیا تو میں نکل گئی اور اپنے حیض کے کپڑے اٹھا دیئے حضرت رسول کریم صلی اللہ علیہ و آلہ و سلم نے ارشاد فرمایا کیا تم کو حیض آیا ہے ؟ میں نے عرض کیا جی ہاں۔ آپ صلی اللہ علیہ و آلہ و سلم نے مجھے بلایا۔ میں آپ صلی اللہ علیہ و آلہ و سلم کے ساتھ لیٹ گئی۔ یعنی چادر میں لیٹ گئی۔


٭٭ محمد بن مثنی، یحیی بن سعید، جابر بن صبح، عائشہ صدیقہ رضی اللہ عنہا سے روایت ہے کہ انہوں نے کہا کہ میں اور حضرت رسول کریم صلی اللہ علیہ و آلہ و سلم ایک لحاف میں سوتے تھے اور میں حالت حیض میں ہوتی تھی تو اگر میرے جسم سے آپ صلی اللہ علیہ و آلہ و سلم کے جسم پر کچھ لگ جاتا تھا تو آپ صلی اللہ علیہ و آلہ و سلم اسی جگہ کو دھو ڈالتے۔ اس سے زیادہ جگہ نہ دھوتے پھر نماز ادا فرماتے۔ اس کے بعد پھر آرام فرماتے۔ پھر اگر کچھ لگ جاتا تو اسی طریقہ سے کرتے۔

حائضہ خاتون کے ساتھ آرام کرنا اور اس کو چھونا

قتیبہ، ابو احوص، ابو اسحاق، عمرو بن شرجیل، عائشہ صدیقہ سے روایت ہے کہ رسول کریم صلی اللہ علیہ و آلہ و سلم ہم خاتون میں سے جب کسی کو حیض آتا تو حکم فرماتے کہ تم تہمد لے لو اور پھر آپ صلی اللہ علیہ و آلہ و سلم اس بیوی کے ساتھ آرام فرماتے ساتھ سوتے مطلب ہے کہ جماع کے علاوہ تمام کام انجام دیتے۔


٭٭ اسحاق بن ابراہیم، جریر، منصور، ابراہیم، اسود، عائشہ صدیقہ رضی اللہ عنہا سے روایت ہے کہ رسول کریم صلی اللہ علیہ و آلہ و سلم ہمارے میں سے جو خاتون حائضہ ہوتی اس کو تہہ بند باندھنے کا حکم فرماتے پھر اس سے مباشرت فرماتے۔ (مفہوم سابقے روایت میں گزر چکا ہے )


٭٭ حارث بن مسکین، ابن وہب، یونس و لیث، ابن شہاب، حبیب، عروہ، بدیٰۃ و لیث، میمونہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم اپنی بیویوں میں کسی بیوی کے ساتھ مباشرت فرماتے اور وہ خاتون حائضہ ہوتی بشرطیکہ ایک خاتون تہہ بند لئے ہوتی جو کہ دونوں ران کے آدھے حصے اور گھٹنوں تک پہنچتی۔ (مطلب یہ ہے کہ ناف سے شروع ہوتی اور آدھی ران یا گھٹنوں تک ہوتی۔) لیث کی روایت میں ہے کہ اس تہہ بند کو وہ خاتون بہت مضبوطی سے باندھتی تھی۔

ارشاد باری تعالیٰ کا مفہوم

اسحاق بن ابراہیم، سلیمان بن حرب، حماد بن سلمہ، ثابت، انس سے روایت ہے کہ یہودیوں میں سے جس وقت کسی خاتون کو حیض آتا تو وہ اس کو اپنے ساتھ نہ کھلاتے نہ اس کو ساتھ پانی پلاتے۔ نہ ایک مکان میں اس کے ہمراہ رہتے۔ حضرات صحابہ کرام نے اس کے متعلق دریافت فرمایا اس پر خداوند قدوس نے آیت کریمہ نازل فرمائی۔ (اس آیت کریمہ کا مفہوم یہ ہے کہ لوگ تم سے حیض کے بارے میں دریافت فرماتے ہیں۔ آپ صلی اللہ علیہ و آلہ و سلم فرما دیں کہ حیض ایک ناپاکی ہے تو تم لوگ خواتین سے حالت حیض میں علیحدہ رہو پھر رسول کریم صلی اللہ علیہ و آلہ و سلم نے صحابہ کرام کو حکم فرمایا کہ وہ عورتوں کو حالت حیض میں بھی ساتھ کھلائیں پلائیں اور ایک مکان میں ساتھ رہیں اور علاوہ ہمبستری کے تمام کام کریں۔

نہی خداوندی اور ممانعت کے علم کے باوجود جو شخص بیوی سے حالت حیض میں ہمبستری کر لے اس کا کیا کفارہ ہے ؟

عمرو بن علی، یحیی، شعبہ، حکم، عبدالحمید، مقسم، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا اس شخص کے بارے میں کہ جو اپنی حائضہ بیوی سے ہمبستری کرے کہ وہ ایک دینار صدقہ ادا کرے۔



جو خاتون احرام باندھے اور اس کو حیض شروع ہو جائے ؟

اسحاق بن ابراہیم، سفیان، عبدالرحمن بن قاسم، وہ اپنے والد سے ، عائشہ صدیقہ رضی اللہ عنہا سے روایت ہے کہ ہم لوگ رسول کریم صلی اللہ علیہ و آلہ و سلم کے ہمراہ حج کے واسطے نکلے حج کے ارادہ سے۔ پس جس وقت مقام سرف میں پہنچے تو مجھے حیض آ گیا اور رسول کریم صلی اللہ علیہ و آلہ و سلم میرے پاس تشریف لائے اور میں اس وقت رو رہی تھی آپ صلی اللہ علیہ و آلہ و سلم نے دریافت فرمایا تم کو کیا ہو گیا ہے ؟ کیا تم کو حیض آنے لگا؟ میں نے عرض کیا جی ہاں۔ آپ صلی اللہ علیہ و آلہ و سلم نے ارشاد فرمایا یہ تو وہ شئی ہے کہ جو (تقدیر میں ) لکھ دی گئی ہے خداوند قدوس کی طرف سے آدم کی صاحبزادیوں کے واسطے۔ اب تم وہ تمام کام انجام دو جو کہ حاجی لوگ انجام دیتے ہیں۔ لیکن تم بیت اللہ کا طواف نہ کرنا (باقی کام حیض سے پاکی کے بعد انجام دینا)۔ نبی کریم صلی اللہ علیہ و آلہ و سلم نے اپنی بیویوں کی جانب سے ایک گائے کی قربانی کی۔

نفاس والی خاتون احرام کیسے باندھیں ؟

عمرو بن علی و محمد بن مثنی و یعقوب بن ابراہیم، یحیی بن سعید، حضرت جعفر صادق رضی اللہ عنہا سے روایت ہے کہ مجھ سے میرے والد ماجد نے نقل فرمایا کہ ہم لوگ حضرت جابر بن عبداللہ کی خدمت میں حاضر ہوئے اور ان سے دریافت کیا کہ حضرت رسول کریم صلی اللہ علیہ و آلہ و سلم نے کس طریقہ سے فریضہ حج انجام دیا؟ انہوں نے بیان فرمایا آپ صلی اللہ علیہ و آلہ و سلم (مدینہ منورہ سے حج کرنے کے واسطے روانہ ہوئے ) جس وقت ماہ ذوالقعدہ کے پانچ دن باقی رہ گئے تو ہم بھی آپ صلی اللہ علیہ و آلہ و سلم کے ہمراہ روانہ ہو گئے۔ جس وقت آپ صلی اللہ علیہ و آلہ و سلم مقام ذوالحلیفہ میں داخل ہوئے تو حضرت ابو بکر صدیق کی اہلیہ حضرت اسماء بنت عمیس کے محمد بن ابی بکر نامی لڑکے کی ولادت ہو گئی۔ انہوں نے کسی کو خدمت نبوی صلی اللہ علیہ و آلہ و سلم میں بھیجا کہ اب مجھ کو کیا کرنا چاہیے ؟ انہوں نے فرمایا کہ تم غسل کر لو اور لنگوٹ کس لو۔ اس کے بعد لبیک پکارا۔

اگر کپڑے پر حیض کا خون لگ جائے تو کیا حکم ہے ؟

عبید اللہ بن سعید، یحیی بن سعید، سفیان، ابو مقدام ثابت الحداد، عدی بن دینار، ام قیس بنت محصن سے روایت ہے کہ انہوں نے حضرت رسول کریم صلی اللہ علیہ و آلہ و سلم سے دریافت کیا کہ اگر حیض کا خون کپڑے پر لگ جائے تو کیا حکم ہے ؟ آپ صلی اللہ علیہ و آلہ و سلم نے فرمایا تم اس کو ایک چپٹی لکڑی کی نوک سے کھرچ ڈالو اور اس کو تم بیری کے پتے اور پانی سے دھو ڈالو۔


٭٭ یحیی بن حبیب بن عربی، حماد بن زید، ہشام بن عروہ، فاطمہ بنت المنذر، اسماء بنت ابی بکر سے روایت ہے کہ ایک خاتون نے حضرت رسول کریم صلی اللہ علیہ و آلہ و سلم سے دریافت فرمایا کہ اگر حیض کا خون کپڑے پر لگ جائے تو کیا حکم ہے ؟ آپ صلی اللہ علیہ و آلہ و سلم نے فرمایا تم اس کو کھرچ دو پھر تم اس کو مل کر پانی سے دھو ڈالو اور پھر تم اس سے نماز ادا کرو۔

منیٰ کپڑے میں لگ جانے کا حکم

عیسی بن حماد، لیث، یزید بن ابو حبیب، سوید بن قیس، معاویہ بن خدیج، معاویہ بن ابو سفیان، ام حبیبہ سے روایت ہے کہ انہوں نے حضرت ام حبیبہ رضی اللہ عنہا سے دریافت کیا کہ کیا رسول کریم صلی اللہ علیہ و آلہ و سلم اس کپڑے میں نماز ادا فرماتے تھے جس کپڑے کو پہن کر آپ صلی اللہ علیہ و آلہ و سلم ہم بستری فرماتے تھے ؟ انہوں نے جواب دیا کہ جی ہاں جس وقت آپ صلی اللہ علیہ و آلہ و سلم کو کپڑے میں ناپاکی نہ محسوس ہوتی تھی۔



کپڑے پر سے منیٰ دھونے کا حکم

سوید بن نصر، عبد اللہ، عمرو بن میمون الجزری، سلیمان بن یسار، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم کے کپڑے مبارک سے میں منیٰ دھویا کرتی تھی۔ پھر آپ صلی اللہ علیہ و آلہ و سلم نماز ادا کرنے کے لئے تشریف لے جاتے اور پانی کے نشان آپ صلی اللہ علیہ و آلہ و سلم کے کپڑوں میں ہوا کرتے تھے۔

کپڑے سے منیٰ کے کھرچنے سے متعلق

قتیبہ، حماد، ابو ہاشم، ابو مجلز، حارث بن نوفل، عائشہ صدیقہ رضی اللہ عنہا سے روایت ہے کہ میں حضرت رسول کریم صلی اللہ علیہ و آلہ و سلم کے کپڑے مبارک سے منیٰ کو کھرچ دیا کرتی تھی۔ (مطلب یہ ہے کہ منیٰ کو میں پانی سے نہیں دھوتی تھی)


٭٭ عمرو بن یزید، بہز، شعبہ، حکم، ابراہیم، ہشام بن حارث، عائشہ صدیقہ سے روایت ہے کہ البتہ میں حضرت رسول کریم صلی اللہ علیہ و آلہ و سلم کے کپڑے پر جب منیٰ دیکھتی تو منیٰ کو کھرچ دیا کرتی تھی۔


٭٭ حسین بن حریث، سفیان، منصور، ابراہیم، ہمام، عائشہ صدیقہ رضی اللہ عنہا سے روایت ہے کہ میں درحقیقت حضرت رسول کریم صلی اللہ علیہ و آلہ و سلم کے کپڑے سے منیٰ کھرچ دیا کرتی تھی۔


٭٭ شعیب بن یوسف، یحیی بن سعید، اعمش، ابراہیم، ہمام، عائشہ صدیقہ رضی اللہ عنہا سے روایت ہے کہ درحقیقت میں جناب رسول کریم صلی اللہ علیہ و آلہ و سلم کے کپڑے سے منیٰ مل دیا کرتی تھیں۔


٭٭ قتیبہ، حماد بن زید، ہشام بن حسان، ابو معشر، ابراہیم، اسود، عائشہ صدیقہ رضی اللہ عنہا سے روایت ہے کہ میں خود جناب رسول کریم صلی اللہ علیہ و آلہ و سلم کے کپڑے سے منیٰ کو مل دیا کرتی تھی (یعنی کھرچ کر یا مسل کر صاف کر دیتی تھی)۔


٭٭ محمد بن کامل، المروزی، ہیثم، مغیرۃ، ابراہیم، اسود، عائشہ صدیقہ سے روایت ہے کہ میں جناب رسول کریم صلی اللہ علیہ و آلہ و سلم کے کپڑے میں منیٰ جب دیکھتی تھی تو اس کو کھرچ دیا کرتی تھی۔

کھانا نہ کھانے والے بچہ کے پیشاب کا حکم

قتیبہ، مالک، ابن شہاب، عبید اللہ بن عبداللہ بن عتبہ، ام قیس بنت محصن سے روایت ہے کہ وہ اپنے ایک چھوٹے بچہ کو لے کر جو کہ ابھی کھانا نہیں کھاتا تھا خدمت نبوی صلی اللہ علیہ و آلہ و سلم میں حاضر ہوئیں۔ آپ صلی اللہ علیہ و آلہ و سلم نے اس بچہ کو گود میں بٹھلایا۔ اس لڑکے نے آپ صلی اللہ علیہ و آلہ و سلم کے کپڑے پر پیشاب کر دیا۔ آپ صلی اللہ علیہ و آلہ و سلم نے پانی منگا کر اس پر چھڑک دیا اس کو نہیں دھویا۔


٭٭ قتیبہ، مالک، ہشام بن عروہ، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم کی خدمت میں ایک لڑکا حاضر ہوا۔ اس لڑکے نے آپ صلی اللہ علیہ و آلہ و سلم پر پیشاب کر دیا۔ آپ صلی اللہ علیہ و آلہ و سلم نے اس جگہ پر پانی بہا دیا۔

لڑکی کے پیشاب سے متعلق

مجاہد بن موسی، عبدالرحمن بن مہدی، یحیی بن ولید، محل بن خلیفۃ، ابو سمع سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کپڑا لڑکی کے پیشاب سے دھویا جائے اور لڑکے کے پیشاب پر پانی کا چھینٹا دیا جائے۔

جن جانوروں کا گوشت حلال ہے ان کے پیشاب کا حکم

محمد بن عبدالاعلی، یزید بن زریع، سعید، قتادہ، انس بن مالک سے روایت ہے کہ (قبیلہ) عکل کے چند لوگ ایک روز خدمت نبوی صلی اللہ علیہ و آلہ و سلم میں حاضر ہوئے اور ان لوگوں نے زبان سے اسلام قبول کر لیا پھر عرض کرنے لگے کہ یا رسول اللہ صلی اللہ علیہ و سلم ہم لوگ جانور والے لوگ ہیں (ہمارا گزر اوقات دودھ ہی پر ہے ) اور ہم کاشت کار لوگ نہیں ہیں اور ان کو مدینہ منورہ کی آب و ہوا موافق نہیں آئی۔ رسول کریم صلی اللہ علیہ و آلہ و سلم نے ان کے واسطے کئی اونٹ اور ایک چروا ہے کا حکم دیا اور ان لوگوں سے کہا کہ تم لوگ مدینہ منورہ سے باہر جا کر رہو اور ان جانوروں کا دودھ اور پیشاب پی لیا کرو اور باہر جا کر رہو۔ جب وہ لوگ صحت یاب ہو گئے اور وہ لوگ قبیلہ حرہ کے ایک جانب تھے تو وہ لوگ کافر بن گئے اور اسلام قبول کر کے مرتد ہو گئے۔ وہ لوگ نبی کے چروا ہے کو قتل کر کے اور اونٹوں کو لے کر فرار ہو گئے۔ جس وقت یہ خبر رسول کریم صلی اللہ علیہ و آلہ و سلم کو معلوم ہوئی تو آپ صلی اللہ علیہ و آلہ و سلم نے تلاش کرنے والے لوگوں کو ان کے پیچھے بھیجا۔ وہ لوگ ان کو پکڑ کر لے آئے تو ان کی آنکھیں (سلائی سے ) پھوڑ دی گئیں اور ان کے ہاتھ اور پاؤں کاٹ دیئے گئے۔ پھر آپ صلی اللہ علیہ و آلہ و سلم نے ان لوگوں کو اسی جگہ مقام حرہ میں چھوڑ دیا یہاں تک کہ وہ لوگ تڑپ تڑپ کر مر گئے۔


٭٭ محمد بن وہب، محمد بن سلمہ، ابو عبدالرحیم، زید بن ابو انسۃ، طلحہ بن مصرف، یحیی بن سعید، انس بن مالک سے روایت ہے کہ چند لوگ قبیلہ عرینہ کے خدمت نبوی صلی اللہ علیہ و آلہ و سلم میں حاضر ہوئے اور ان لوگوں نے اسلام قبول کیا۔ ان لوگوں کو مدینہ منورہ کی آب وہوا موافق نہ آئی۔ ان کے (چہروں کے رنگ) پیلے پڑ گئے اور ان کے پیٹ اوپر کو چڑھ گئے رسول کریم صلی اللہ علیہ و آلہ و سلم نے ان لوگوں کو دودھ دینے والی اونٹنی دے کر حکم فرمایا کہ تم لوگ اس اونٹنی کا دودھ اور پیشاب (بطور علاج) پی لو۔ ان لوگوں نے اسی طریقہ سے کیا حتی کہ وہ لوگ شفا پا گئے۔ تو وہ لوگوں چرواہوں کو قتل کر کے اونٹ ہانک کر ساتھ لے گئے۔ آپ صلی اللہ علیہ و آلہ و سلم نے ان لوگوں کی تلاش میں آدمی دوڑائے اور ان کو پکڑ کر لانے کا حکم فرمایا۔ وہ لوگ گرفتار ہو کر آئے تو ان کے ہاتھ اور پاؤں کاٹ دیئے گئے اور ان کی آنکھوں میں سلائیاں چلائی گئی۔ عبدالملک بن مروان جو کہ اس وقت اہل اسلام کا امیر اور حاکم تھا انہوں نے انس سے اس روایت کے بارے میں دریافت کیا۔ نبی صلی اللہ علیہ و آلہ و سلم نے یہ سزا ان لوگوں کو کفر قبول کرنے (یا مرتد ہونے ) کی وجہ سے دی یا ان کے جرم کی وجہ سے تھی؟ انس نے جواب میں فرمایا کفر کی وجہ سے سزا دی۔

حلال جانور کا پاخانہ اگر کپڑے پر لگ جائے تو کیا حکم ہے ؟

احمد بن عثمان بن حکیم، خالد، یعنی ابن مخلد، علی، ابن صالح، ابو اسحاق، عمرو بن میمون، عبداللہ سے روایت ہے کہ میں حضرت رسول کریم صلی اللہ علیہ و آلہ و سلم خانہ کعبہ کے نزدیک نماز ادا کر رہے تھے اور ایک جماعت قبیلہ قریش کی بیٹھی ہوئی تھی ان لوگوں نے ایک اونٹ ذبح کیا تھا ان لوگوں میں سے کسی شخص سے کہا تم لوگوں میں سے کون شخص ایسا ہے جو کہ اس ناپاک کو یعنی اونٹ کی اوجھ کو لے کر کھڑا رہے جس وقت یہ شخص (صلی اللہ علیہ و آلہ و سلم) سجدہ کریں تو یہ گندگی آپ صلی اللہ علیہ و آلہ و سلم کی پشت پر رکھ دے۔ ان لوگوں میں ایک بدنصیب انسان کھڑا ہوا اور وہ شخص گندگی لے کر کھڑا رہا جس وقت آپ صلی اللہ علیہ و آلہ و سلم سجدہ میں گئے اس بدنصیب شخص نے وہ گندگی آپ صلی اللہ علیہ و آلہ و سلم کی پشت مبارک پر رکھ دی۔ یہ حضرت فاطمۃ زہرہ رضی اللہ عنہا کو جو کہ اس وقت (نابالغ) لڑکی تھیں وہ بھاگی ہوئیں آئیں اور آپ صلی اللہ علیہ و آلہ و سلم کی پشت مبارک سے وہ گندگی اٹھائی۔ جس وقت آپ صلی اللہ علیہ و آلہ و سلم نماز سے فارغ ہو گئے تو فرمایا اے خدا تو قریش کو سمجھ لے۔ یہ جملہ آپ صلی اللہ علیہ و آلہ و سلم نے تین مرتبہ ارشاد فرمایا اے خدا تو ابو جہل بن ہشام اور شیبہ بن ربیعہ اور عتبہ بن ربیعہ اور عتبہ بن ابی معیط اسی طرح سات قریش کے قبیلہ کا نام لے کر آپ صلی اللہ علیہ و آلہ و سلم نے بد دعا فرمائی۔ عبداللہ نے نقل کیا کہ اس ذات کی قسم کہ جس نے آپ صلی اللہ علیہ و آلہ و سلم پر قرآن کریم نازل فرمایا ہے میں نے ان لوگوں کو غزوہ بدر کے دن ایک اندھے کنویں کے اندر گرا ہوا پایا (یعنی ان لوگوں کو دنیا میں ہی سخت ترین سزا مل گئی)

گر تھوک کپڑے کو لگ جائے تو اس کا حکم

علی بن حجر، اسماعیل، حمید، انس فرماتے ہیں کہ ایک مرتبہ رسول کریم صلی اللہ علیہ و آلہ و سلم نے اپنی چادر کے ایک کونہ میں تھوک کر اس کو اس سے مل دیا۔


٭٭ محمد بن بشار، محمد، شعبہ، قاسم بن مہران، ابو رافع ابو ہریرہ رضی اللہ عنہا سے روایت ہے کہ رسول کریم صلی اللہ علیہ و آلہ و سلم نے ارشاد فرمایا جس وقت تم لوگوں میں سے کوئی شخص نماز پڑھ رہا ہو تو اس کو چاہیے کہ اپنے سامنے کی طرف نہ تھوکے نہ تو دائیں جانب اور نہ ہی بائیں جانب بلکہ نیچے کی طرف پاؤں کی طرف تھوکے ورنہ تو جس طرف نبی کریم صلی اللہ علیہ و آلہ و سلم تھوکا کرتے تھے تو اس طرح سے تھوک دے یعنی اپنے کپڑے میں تھوکے اور اس کو مل دے۔

تیمم کے شروع ہونے سے متعلق

قتیبہ، مالک، عبدالرحمن بن قاسم، عائشہ صدیقہ رضی اللہ عنہا سے روایت ہے کہ ہم لوگ حضرت رسول کریم صلی اللہ علیہ و آلہ و سلم کے ہمراہ کسی سفر میں نکلے اور ہم جس وقت مقام بیداء یا ذات الجیش میں پہنچ گئے تو میرا گلے کا ہار ٹوٹ کر گر گیا۔ حضرت رسول کریم صلی اللہ علیہ و آلہ و سلم اس کو تلاش فرمانے کیلئے رک گئے اور آپ صلی اللہ علیہ و آلہ و سلم کے ہمرا دوسرے لوگ بھی ٹھہر گئے۔ لیکن وہاں پر پانی موجود نہ تھا اور نہ ہی لوگوں کے ہمراہ پانی تھا۔ چنانچہ لوگ صدیق اکبر رضی اللہ عنہا کی خدمت میں حاضر ہوئے اور ان سے عرض کیا کہ آپ دیکھ لیں کہ حضرت عائشہ صدیقہ رضی اللہ عنہا نے کیا کارنامہ انجام دیا ہے ؟ (یعنی ہار گم کر دیا) اور انہوں نے حضرت رسول کریم صلی اللہ علیہ و آلہ و سلم اور دیگر حضرات صحابہ کرام کو بھی ایک ایسی جگہ ٹھہرا دیا جہاں پر پانی تک نہیں ہے اور نہ ساتھیوں کے ساتھ پانی ہے۔ یہ بات سن کر حضرت ابو بکر صدیق رضی اللہ عنہا تشریف لائے اور اس وقت حضرت رسول کریم صلی اللہ علیہ و آلہ و سلم میری ران پر سر رکھ کر سو گئے تھے۔ انہوں نے فرمایا کہ تم نے حضرت رسول کریم صلی اللہ علیہ و آلہ و سلم کو اور دیگر حضرات کو ایک ایسی جگہ روک دیا (یعنی ٹھہرنے پر مجبور کیا) کہ جس جگہ نہ تو پانی ہیاور نہ ہی ساتھیوں کے ساتھ پانی ہے اور یہ فرما کر حضرت ابو بکر صدیق رضی اللہ عنہا مجھ پر ناراض ہو گئے اور میری کمر میں (لکڑی وغیرہ سے ) ٹھونک مارنے لگے اور میرے اوپر ناراض ہو گئے لیکن میں اپنی جگہ سے نہیں ہلی صرف اسی وجہ سے کہ حضرت رسول کریم صلی اللہ علیہ و آلہ و سلم کا سر مبارک میری ران پر تھا۔ (آپ صلی اللہ علیہ و آلہ و سلم اسی طرح سے آرام فرما رہے ) اور سوتے رہے۔ جس وقت آپ صلی اللہ علیہ و آلہ و سلم صبح کے وقت بیدار ہوئے تو وہاں پرپانی موجود نہ تھا۔ چنانچہ پانی نہ ہونے کی وجہ سے صحابہ کرام میں سے بعض حضرات نے بغیر وضو کے ہی نماز پڑھ لی اس پر خداوند قدوس نے آیت تیمم نازل فرمائی۔ حضرت اسید بن حضیر نے فرمایا کہ یہ تمہاری پہلی ہی برکت نہیں ہے اے صدیق اکبر کے گھر کے لوگو عائشہ صدیقہ نے فرمایا اس کے بعد ہم نے اپنا اونٹ اٹھایا کہ جس پر میں سوار تھی تو پھر میرا ہار اس کے نیچے سے مل گیا۔

سفر کے بغیر تیمم

ربیع بن سلیمان، شعیب بن لیث، جعفر بن ربیعہ، عبدالرحمن بن ہرمز، عمیر، عبداللہ ابن عباس، عبداللہ بن یسار، میمونہ، علی، ابو جہیم بن حارث، حضرت عمیر سے روایت ہے جو کہ حضرت عبداللہ ابن عباس کے غلام تھے اور حضرت عبداللہ بن یسار جو کہ حضرت میمونہ کے غلام تھے دونوں کے دونوں حضرت ابو جہیم بن حارث کی خدمت میں حاضر ہوئے۔ انہوں نے کہا کہ رسول کریم صلی اللہ علیہ و آلہ و سلم بیر جمل (جگہ کا نام) تشریف لائے کہ راستے میں ایک شخص ملا اس شخص نے سلام کیا تو حضرت بنی کریم صلی اللہ علیہ و آلہ و سلم نے اس کا جواب نہیں دیا حتی کہ آپ صلی اللہ علیہ و آلہ و سلم دیوار کے نزدیک تشریف لائے اور چہرہ اور دونوں ہاتھوں پر مسح فرمایا اس کے بعد آپ صلی اللہ علیہ و آلہ و سلم نے سلام کا جواب دیا۔

مقیم ہونے کی حالت میں تیمم

محمد بن بشار، محمد، شعبہ، سلمہ، ابو ذر، ابن عبدالرحمن بن ابزی رضی اللہ عنہ سے روایت ہے کہ ایک شخص حضرت عمر رضی اللہ عنہ کی خدمت میں حاضر ہوا اور اس نے دریافت کیا کہ مجھ کو جنابت کی حالت لاحق ہو گئی ہے اور پانی غسل کے لئے نہ مل سکا حضرت عمر نے فرمایا کہ تم نماز نہ پڑھو (یعنی نماز اس صورت میں قضا کر دو) جس وقت پانی مل جائے تو تم اس وقت غسل کر کے نماز ادا کر لینا۔ حضرت عمار بن یاسر رضی اللہ عنہ نے فرمایا کہ اے امیرالمومنین کیا آپ کو یہ بات نہیں یاد ہے کہ جس وقت میں اور آپ دونوں ایک لشکر میں تھے اور ہم کو حالت جنابت ہو گئی تھی اور ہم کو پانی نہیں مل سکا تھا اور آپ نے نماز ہی نہیں پڑھی تھی اور میں نے مقام منیٰ میں پہنچ کر نماز ادا کی ہم لوگ جس وقت خدمت نبوی صلی اللہ علیہ و آلہ و سلم میں حاضر ہوئے تو آپ صلی اللہ علیہ و آلہ و سلم سے واقعہ عرض کیا تو آپ صلی اللہ علیہ و آلہ و سلم نے فرمایا (تم کو مٹی میں لوٹ مارنا ضروری نہیں تھا) تم کو کافی تھا پھر آپ صلی اللہ علیہ و آلہ و سلم نے اپنے دونوں ہاتھ زمین پر مارے پھر ان میں پھونک ماری اور آپ صلی اللہ علیہ و آلہ و سلم نے چہرہ مبارک اور دونوں ہاتھوں کو منہ اور ایک ہاتھ کو دوسرے ہاتھ پر پھیرا۔ سلمہ نے شک کیا ہے ہاتھوں کا مسح دونوں پہنچوں تک یا دونوں کہنی تک (پھیرا) یہ سن کر عمر رضی اللہ عنہ نے فرمایا جو تم نے نقل کیا ہے اس کو ہم تمہارے ہی سپرد کرتے ہیں۔


٭٭ محمد بن عبید بن محمد، ابو حوص، ابو اسحاق، ناجیٰۃ بن خفاف، عمار بن یاسر سے روایت ہے کہ مجھ کو غسل کی ضرورت پیش آئی اور میں اونٹوں میں مشغول تھا تو مجھے پانی نہیں ملا میں مٹی میں اس طرح سے (تیمم کرنے کی نیت سے ) لوٹ پوٹ ہوا کہ جس طریقہ سے جانور مٹی میں لوٹ پوٹ ہوتا ہے۔ پھر حضرت رسول کریم صلی اللہ علیہ و آلہ و سلم کی خدمت میں حاضر ہوا اور آپ صلی اللہ علیہ و آلہ و سلم سے عرض کیا آپ صلی اللہ علیہ و آلہ و سلم نے فرمایا تمھارے واسطے تیمم کرنا کافی تھا۔

سفر میں تیمم

محمد بن یحیی بن عبد اللہ، یعقوب بن ابراہیم، صالح، ابن شہاب، عبید اللہ بن عبداللہ بن عیینہ، عبداللہ ابن عباس، عمار سے روایت ہے کہ حضرت رسول کریم صلی اللہ علیہ و آلہ و سلم رات میں مقام اولات الجیش میں پہنچے اور ٹھہرے اور آپ صلی اللہ علیہ و آلہ و سلم کے ساتھ آپ صلی اللہ علیہ و آلہ و سلم کی زوجہ مطہرہ ام المؤمنین حضرت عائشہ صدیقہ تھیں اور ان کا گلو بند ملک یمن کے موتی کے نگ کا تھا جو کہ (علاقہ) ظفار کے نگوں کا تھا وہ ٹوٹ کر گر گیا۔ لوگ اس گلو بند کی تلاش میں مشغول ہو گئے لوگوں کے پاس پانی تک موجود نہ تھا تو حضرت ابو بکر صدیق، حضرت عائشہ صدیقہ رضی اللہ پر سخت ناراض ہوئے اور فرمایا کہ تم نے لوگوں کو ہار تلاش کرنے میں مبتلا کر دیا جب کہ ان کے ساتھ پانی نہیں ہے اور نہ ہی اس جگہ پانی ہے اس خداوند قدوس نے مٹی پر تیمم کرنے کی اجازت نازل فرمائی۔ اس وقت مسلمان کھڑے ہو گئے حضرت رسول کریم صلی اللہ علیہ و آلہ و سلم کے ساتھ اور ہاتھ زمین پر مارے پھر ہاتھ اٹھا لئے اور مٹی کو نہیں جھٹکا اور اپنے چہروں اور ہاتھوں اور مونڈھوں پر مسح فرمایا اور اندرونی جانب بغلوں کے اندر تک مسح کر لیا۔

کیفیت تیمم میں اختلاف کا بیان

عباس بن عبدالعظیم عنبری، عبداللہ بن محمد بن اسماء، جویریٰۃ، مالک، زہری، عبید اللہ بن عبداللہ بن عتبہ، عمار بن یاسر سے روایت ہے کہ ہم لوگوں نے حضرت رسول کریم صلی اللہ علیہ و آلہ و سلم کے ساتھ تیمم کیا تو آپ صلی اللہ علیہ و آلہ و سلم نے اپنے چہرہ مبارک اور ہاتھوں پر اس کے بعد مونڈھوں تک مسح فرمایا۔

تیمم کا دوسرا طریقہ کہ جس میں ہاتھ مار کر گرد غبار کا تذکرہ ہے 

محمد بن بشار، عبدالرحمن، سفیان، سلمہ، ابو مالک و عبداللہ بن عبدالرحمن بن ابزی، عبدالرحمن بن ابزی سے روایت ہے کہ ہم لوگ حضرت عمر کے نزدیک بیٹھے ہوئے تھے کہ ایک شخص حاضر ہوا اور اس نے کہا اے امیرالمومنین کبھی ایک ایک دو دو ماہ تک ہم لوگوں کو پانی (وضو یا غسل کے مطابق) نہیں ملتا۔ حضرت عمر رضی اللہ عنہ نے فرمایا مجھ کو نہ پانی ملے تو میں نماز نہ پڑھوں۔ جس وقت تک میں پانی حاصل نہ کر سکوں۔ حضرت عمار بن یاسر نے فرمایا اے امیر المؤمنین آپ کو یاد ہے کہ جس وقت میں اور تم دونوں فلاں فلاں جگہ پر موجود تھے اور ہم اونٹ چراتے تھے تو تم کو معلوم ہے کہ ہم کو غسل کرنے کی ضرورت پیش آئی تھی میں مٹی میں لوٹ پوٹ ہو گیا پھر حضرت رسول کریم صلی اللہ علیہ و آلہ و سلم کی خدمت میں حاضر ہوئے اور آپ صلی اللہ علیہ و آلہ و سلم سے واقعہ عرض کیا۔ آپ صلی اللہ علیہ و آلہ و سلم کو ہنسی آ گئی اور آپ صلی اللہ علیہ و آلہ و سلم نے فرمایا تم کو مٹی کافی تھی اور آپ صلی اللہ علیہ و آلہ و سلم نے اپنی دونوں ہتھیلی کو زمین پر مارا پھر ان کو پھونک ماری اور چہرہ پر مسح فرمایا۔ حضرت عمر رضی اللہ عنہ نے فرمایا اے عمار تم خدا سے ڈرو کہ تم بغیر کسی روک ٹوک کے حدیث نقل کرتے ہو (شاید تم بھول گئے ہو یا تم کو دھوکا ہو گیا ہے ) حضرت عمار نے فرمایا اے امیر المؤمنین اگر آپ چاہیں تو میں اس حدیث کو نقل نہ کروں گا۔ حضرت عمر نے فرمایا نہیں بلکہ تم نقل کرو اس کو ہم تمہارے ہی حوالے کر دیں گے یعنی تم خود ہی اس پر عمل کرنا ہم اس پر عمل نہیں کریں گے جس وقت تک دوسرے شخص کی گواہی بھی نہ آئے۔

تیمم کا ایک دوسرا طریقہ

عمرو بن یزید، بہز، شعبہ، حکم، ذر، ابن عبدالرحمن بن ابزی سے روایت ہے کہ ایک شخص نے حضرت عمر سے تیمم کا مسئلہ دریافت کیا وہ اس مسئلہ کا جواب نہ بتلا سکے حضرت عمار نے فرمایا تم کو یہ یاد ہے کہ جس وقت ہم اور تم دونوں ایک لشکر میں تھے اور مجھے غسل کرنے کی ضرورت پیش آئی میں مٹی میں لوٹ پوٹ ہو گیا تھا پھر حضرت رسول کریم صلی اللہ علیہ و آلہ و سلم کی خدمت میں حاضر ہوا۔ آپ صلی اللہ علیہ و آلہ و سلم نے فرمایا تم کو اس طریقہ سے کرنا کافی تھا اور (تیمم کرنے کے لئے حضرت شعبہ نے دونوں گھٹنوں پر دونوں ہاتھ مارے پھر ان پر پھونک ماری اور چہرہ اور دونوں پہنچوں پر ایک مرتبہ مسح فرمایا۔


٭٭ اسماعیل بن مسعود، شعبہ، حکم، ابن ابزی، حکم، ابن عبدالرحمن ابزی سے روایت ہے کہ ایک شخص کو غسل کرنے کی ضرورت پیش آ گئی وہ شخص حضرت عمر کی خدمت میں آیا اور ان سے کہا کہ میں جنبی ہوں اور غسل کرنے کے واسطے مجھ کو پانی نہیں مل سکا تو میں کیا کروں ؟ حضرت عمر نے کہا کہ تم ایسی صورت میں نماز نہ پڑھو۔ حضرت عمار بن یاسر نے فرمایا کیا تم کو یہ یاد نہیں ہے کہ جس وقت ہم لوگ ایک لشکر میں تھے پھر ہم لوگوں کو غسل کرنے کی ضرورت پیش آ گئی۔ تم نے تو نماز ہی نہ پڑھی تھی لیکن میں نے مٹی میں لوٹ پوٹ ہو کر نماز پڑھی تھی۔ پھر میں خدمت نبوی صلی اللہ علیہ و آلہ و سلم میں حاضر ہوا اور آپ صلی اللہ علیہ و آلہ و سلم سے واقعہ عرض کیا۔ آپ صلی اللہ علیہ و آلہ و سلم نے فرمایا تم کو یہ کرنا بالکل کافی تھا اور حضرت شعبہ نے اپنی ہتھیلی زمین پر ماری پھر اس پر پھونک ماری اس کے بعد دونوں ہاتھوں کی ہتھیلی کو ملا پھر چہرہ پر مسح فرمایا۔ حضرت عمر نے فرمایا مجھ کو معلوم نہیں ہے حضرت عمار نے فرمایا چلو کوئی بات نہیں ہے اگر تم لوگوں کی رائے نہیں ہے تو میں اس روایت کو نہ نقل کروں بلکہ جو تم نقل کرو گے وہ تمہارے ذمہ رہے گا۔

ایک اور دوسری قسم کا تیمم

عبد اللہ بن محمد بن تمیم، حجاج، شعبہ، حکم و سلمہ، ذر، ابن عبدالرحمن بن ابزی سے روایت ہے کے ایک شخص ان کی خدمت میں حاضر ہوا اور عرض کرنے لگا میں جنبی ہوں۔ اگر مجھ کو پانی نہ مل سکا تو میں کیا کروں ؟ حضرت عمر رضی اللہ عنہ نے فرمایا تم نماز نہ ادا کرو۔ حضرت عمار نے فرمایا اے امیرالمومنین کیا تم کو یہ واقعہ یاد نہیں ہے کہ جس وقت میں اور تم دونوں کے دونوں ایک ہی لشکر میں تھے۔ پھر ہم کو جنابت کی حالت لاحق ہو گئی اور ہم کو پانی نہ مل سکا۔ تم نے تو نماز ادا نہ کی اور میں مٹی میں لوٹ پوٹ ہو گیا پھر میں نے نماز ادا کی۔ جس وقت رسول کریم صلی اللہ علیہ و آلہ و سلم کی خدمت میں حاضر ہوئے اور آپ صلی اللہ علیہ و آلہ و سلم سے نقل کیا تو آپ صلی اللہ علیہ و آلہ و سلم نے فرمایا تم کو اس طرح سے عمل کرنا کافی تھا اور آپ صلی اللہ علیہ و آلہ و سلم نے (تیمم کی نیت سے ) دونوں ہاتھوں کو زمین پر مارا پھر چہرہ کا مسح فرمایا اور دونوں پہنچوں کا مسح کیا۔ حضرت سلمہ نے اس حدیث کے بارے میں شک کیا اور کہا کہ مجھے یاد نہیں ہے کہ ہاتھوں کا تذکرہ کیا ہو یہ بات یاد نہیں ہے۔

جنبی شخص کو تیمم کرنا درست ہے 

محمد بن علاء، ابو معاویہ، اعمش، شقیق سے روایت ہے کہ میں حضرت عبداللہ بن مسعود اور حضرت ابو موسیٰ کے پاس بیٹھا تھا حضرت ابو موسیٰ نے حضرت عبداللہ بن مسعود سے فرمایا کیا تم نے حضرت عمار کا یہ قول نہیں سنا جس وقت انہوں نے حضرت عمر سے فرمایا کہ حضرت رسول کریم صلی اللہ علیہ و آلہ و سلم نے ایک کام کے واسطے بھیجا مجھ کو وہاں غسل کرنے کی ضرورت پیش آ گئی اور پانی نہ مل سکا تو میں مٹی میں لوٹ پوٹ ہو گیا۔ پھر حضرت رسول کریم صلی اللہ علیہ و آلہ و سلم کی خدمت میں حاضر ہوا اور میں نے آپ صلی اللہ علیہ و آلہ و سلم سے نقل کیا آپ صلی اللہ علیہ و آلہ و سلم نے فرمایا تم کو اس طریقہ سے کرنا کافی تھا اور دونوں ہاتھوں کو زمین پر ایک مرتبہ مارا اور دونوں ہتھیلیوں پر پھونک ماری پھر بایاں ہاتھ دائیں ہاتھ پر مارا اور دایاں ہاتھ بائیں ہاتھ پر مارا اپنے دونوں پہنچوں سمیت اور پھر چہرہ پر مسح فرمایا۔ حضرت عبداللہ سے فرمایا تم نہیں دیکھتے کہ حضرت عمر رضی اللہ عنہا نے حضرت عمار کے فرمانے پر اکتفا نہیں کیا۔

مٹی سے تیمم کے متعلق حدیث

سوید بن نصر، عبد اللہ، عوف، عمران بن حصین سے روایت ہے کہ حضرت رسول کریم صلی اللہ علیہ و آلہ و سلم نے ایک شخص کو دیکھا کہ وہ شخص لوگوں سے علیحدہ ہے اور جماعت میں شامل نہیں ہوا۔ آپ صلی اللہ علیہ و آلہ و سلم نے فرمایا لوگوں کے ساتھ کس وجہ سے تم جماعت میں شامل نہیں ہوئے۔ اس شخص نے عرض کیا یا رسول اللہ صلی اللہ علیہ و آلہ و سلم مجھ کو جنابت کی حالت لاحق ہو گئی ہے اور مجھے پانی نہیں مل سکا ہے آپ صلی اللہ علیہ و آلہ و سلم نے فرمایا تم اپنے اوپر مٹی لازم کر لو۔ وہ تمہارے واسطے کافی ہے جس وقت مانی نہ مل سکے تو تم اس پر تیمم کر لو۔

ایک ہی تیمم سے متعدد نمازیں ادا کرنا

عمرو بن ہشام، مخلد، سفیان، ایوب، ابو قلابۃ، عمرو بن بجدان، ابو ذر سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا پاک مٹی مسلمان کے واسطے وضو کے قائم مقام ہے (چاہے ) کوئی شخص دس سال سے پانی نہ پا سکے۔
 
جو شخص وضو کے لئے پانی اور تیمم کرنے کے لئے مٹی نہ پا سکے 

اسحاق بن ابراہیم، ابو معاویہ، ہشام بن عروہ، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم نے حضرت اسید بن حضیر اور کئی حضرات کو حضرت عائشہ صدیقہ کے ہار کی تلاش کے واسطے بھیجا کہ جس ہار کو وہ کسی اپنی دوران سفر کی قیام گاہ میں بھول گئی تھیں تو نماز کا وقت ہو گیا اور ان لوگوں کا نہ تو وضو تھا اور نہ ہی وضو کرنے کیلئے پانی موجود تھا چنانچہ ان لوگوں نے بغیر وضو کے نماز پڑھ لی پھر حضرت رسول کریم صلی اللہ علیہ و آلہ و سلم سے واقعہ عرض کیا تو اس پر آیت (فَلَمْ تَجِدُوْا مَاۗءً فَتَیَمَّمُوْا) 5۔ المائدہ:6) آخر تک نازل ہوئی۔ حضرت اسید بن حضیر نے کہا کہ اللہ تعالیٰ تم کو جزائے خیر عطا فرمائے۔ جس وقت تمہارے ذمے ایک ایسی بات پیش آئی کہ جس کو تم برا سمجھتی تھیں تو خداوند قدوس نے تمہارے واسطے اس میں خیر کا پہلو پیدا فرما دیا۔ تمہارے واسطے بھی اور دوسرے مسلمانوں کے لئے بھی۔


٭٭ محمد بن عبدالاعلی، خالد، شعبہ، طارق سے روایت ہے کہ ایک آدمی کو جنابت لاحق ہو گئی اس نے نماز نہیں پڑھی وہ شخص پانی کی جستجو میں مشغول رہا اور وہ پانی ملنے کا منتظر رہا اور نماز کا وقت ابھی باقی تھا پھر حضرت رسول کریم صلی اللہ علیہ و آلہ و سلم کی خدمت میں حاضر ہوا اور عرض کیا تو آپ صلی اللہ علیہ و آلہ و سلم نے فرمایا تم نے اچھا کیا پھر ایک دوسرے شخص کو جنابت لاحق ہوئی اس نے تیمم کر کے نماز ادا کر لی اور خدمت نبوی صلی اللہ علیہ و آلہ و سلم میں واقعہ عرض کیا۔ آپ صلی اللہ علیہ و آلہ و سلم نے اس شخص سے بھی اسی طریقہ سے فرمایا یعنی تم نے اچھا کیا۔



٭٭ سوید بن نصر، عبداللہ بن مبارک، سفیان، سماک، عکرمۃ، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم کی کسی زوجہ مطہرہ نے جنابت سے غسل فرمایا پھر اس کے بچے ہوئے پانی سے حضرت رسول کریم صلی اللہ علیہ و آلہ و سلم نے وضو فرمایا ان زوجہ مطہرہ نے بیان فرمایا یا رسول اللہ صلی اللہ علیہ و آلہ و سلم یہ غسل کا بچا ہوا پانی ہے۔ آپ صلی اللہ علیہ و آلہ و سلم نے فرمایا پانی کو کوئی شئی ناپاک نہیں کرتی۔



پانیوں کا بیان

بیئر بضاء سے متعلق

ہارون بن عبد اللہ، ابو اسامہ، ولید بن کثیر، محمد بن کعب القرظیی، عبید اللہ بن عبدالرحمن بن رافع، ابو سعید خدری سے روایت ہے کہ لوگوں نے کہا یا رسول اللہ کیا ہم لوگ بئر بضاعہ سے وضو کریں (جبکہ) اس کنویں میں کتوں کے گوشت اور حیض کے کپڑے اور بدبو دار اشیاء ڈالی جاتی ہیں ؟ آپ صلی اللہ علیہ و آلہ و سلم نے ارشاد فرمایا پانی پاک ہے کہ جس کو کوئی شئی ناپاک نہیں کرتی۔


٭٭ عباس بن عبدالعظیم، عبدالملک بن عمرو، عبدالعزیز بن مسلم، مطرف بن طریف، خالد بن ابی نوف، سلیط، ابن ابی سعید خدری سے روایت ہے کہ ایک روز میں رسول کریم صلی اللہ علیہ و آلہ و سلم کے نزدیک سے گزرا آپ صلی اللہ علیہ و آلہ و سلم بئربضاعہ کے پانی سے وضو فرما رہے تھے۔ میں نے عرض کیا آپ صلی اللہ علیہ و آلہ و سلم اس کنویں کے پانی سے وضو فرما رہے ہیں۔ جب کہ اس کنویں میں بدبو دار اشیاء ڈالی جاتی ہیں۔ آپ صلی اللہ علیہ و آلہ و سلم نے فرمایا پانی کو کوئی شئی ناپاک نہیں کرتی۔

پانی کا ایک اندازہ جو کہ ناپاکی کے گرنے سے ناپاک نہ ہو

حسین بن حریث المروزی، ابو اسامۃ، ولید بن کثیر، محمد بن جعفر بن زبیر، عبید اللہ بن عبداللہ بن عمر سے روایت ہے کہ حضرت رسول کریم صلی الہ علیہ و آلہ و سلم سے اس پانی کے متعلق دریافت کیا گیا جہاں جانوروں اور درندوں کا کئی مرتبہ اس پر آنا ہو (پانی پینے کے واسطے )۔ آپ صلی اللہ علیہ و آلہ و سلم نے فرمایا جس وقت پانی دو قلے ہو جائے تو وہ ناپاک نہ ہو گا۔


٭٭ قتیبہ، حماد، ثابت، انس سے روایت ہے کہ ایک دیہاتی شخص نے مسجد میں پیشاب کر دیا لوگ اس شخص کی جانب دوڑ پڑے حضرت رسول کریم صلی اللہ علیہ و آلہ و سلم نے ارشاد فرمایا تم لوگ اس شخص کا پیشاب بند نہ کرو جس وقت وہ شخص پیشاب سے فارغ ہو گیا تو آپ صلی اللہ علیہ و آلہ و سلم نے پانی کا ایک ڈول منگایا اور اس جگہ بہا دیا۔


٭٭ عبدالرحمن بن ابراہیم، عمر بن عبدالواحد، اوزاعی، محمد بن ولید، زہری، عبید اللہ بن عبد اللہ، ابو ہریرہ سے روایت ہے کہ ایک دیہاتی شخص کھڑا ہو گیا اس نے مسجد میں پیشاب کر دیا۔ لوگوں نے اس شخص کو پکڑنا چاہا۔ رسول کریم صلی اللہ علیہ و آلہ و سلم نے ارشاد فرمایا تم لوگ اس کو چھوڑ دو اور اس شخص نے جس جگہ پیشاب کیا ہے وہاں پر پانی کا ایک ڈول بہا دو اس لئے کہ تم لوگ آسانی کے واسطے بھیجے گئے ہو دشواری کے واسطے نہیں بھیجے گئے۔

ٹھہرے ہوئے پانی میں جنبی شخص کو غسل کرنے کی ممانعت سے متعلق

حارث بن مسکین، ابن وہب، عمرو، ابن حارث، بکیر، ابو سائب، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تم میں سے کوئی شخص ٹھہرے ہوئے پانی میں (اس حالت میں ) غسل نہ کرے جب کہ وہ شخص جنبی ہو۔

سمندر کے پانی سے وضو سے متعلق

قتیبہ، مالک، صفوان بن سلیم، سعید بن ابو سلمہ، مغیرۃ بن ابو برٍدۃ، ابو ہریرہ سے روایت ہے کہ ایک شخص نے رسول کریم صلی اللہ علیہ و آلہ و سلم سے دریافت کیا یا رسول اللہ صلی اللہ علیہ و سلم ہم لوگ سمندر میں سوار ہوتے ہیں اور ہم لوگ کچھ پانی یا کم مقدار میں پانی اپنے ساتھ رکھتے ہیں اگر ہم لوگ اس پانی سے وضو کر لیں تو ہم لوگ پیاسے رہ جائیں۔ تو کیا سمندر کے پانی سے ہم لوگ وضو کر لیں ؟ آپ صلی اللہ علیہ و آلہ و سلم نے فرمایا سمندر کا پانی پاک کرنے والا ہے اس کا مردہ حلال ہے۔

برف اور اولے کے پانی سے وضو کا بیان

اسحاق بن ابراہیم، جریر، ہشام بن عروہ، عائشہ صدیقہ رضی اللہ عنہا سے روایت ہے کہ رسول کریم صلی اللہ علیہ و آلہ و سلم نے ارشاد فرمایا اے اللہ تو میرے گناہوں کو دھو ڈال برف اور اولے سے اور میرا دل تمام قسم کی برائیوں سے پاک کر کہ جس طریقہ سے تو نے سفید کپڑے کو میل کچیل سے صاف کر دیا۔

برف اور اولے کے پانی سے وضو کا بیان

علی بن حجر، جریر، عمارۃ بن قعقاع، ابو زرعۃ بن عمرو بن جریر، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے فرماتے اے خدا دھو دے مجھ کو میرے گناہوں سے برف اور پانی اور اولے سے۔

کتے کا جوٹھا

علی بن حجر، علی بن مسہر، اعمش، ابو رزین و ابو صالح، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تم لوگوں میں سے کسی کے برتن میں جب کوئی کتا منہ ڈال کر چپ چپ کرے تو اس کو پلٹ دو یعنی وہ چیز پوری طرح سے گرا دو پھر وہ برتن سات مرتبہ دھو۔

کتے کے جوٹھے برتن کو مٹی سے مانجھنے سے متعلق

محمد بن عبدالاعلی، خالد یعنی ابن حارث، شعبہ، ابو تیاح، مطرفا، عبداللہ بن مغفل سے روایت ہے کہ حضرت رسول کریم صلی اللہ علیہ و آلہ و سلم نے کتوں کو مار ڈالنے کا حکم دیا لیکن آپ صلی اللہ علیہ و آلہ و سلم نے شکاری کتے اور گلے کے کتے کی اجازت عطا فرمائی (یعنی بھیڑ بکریوں وغیرہ کی حفاظت کے لئے جو کتا پالا جائے وہ اس سے مستثنی ہے ) اور آپ صلی اللہ علیہ و آلہ و سلم نے فرمایا جب برتن میں کتا منہ ڈال کر چپ چپ کرے تو اس برتن کو سات مرتبہ دھوؤ آٹھویں دفعہ اس برتن کو مٹی سے مانجھو اور صاف کرو۔


٭٭ عمرو بن یزید، بہز بن اسد، شعبہ، ابو تیاح یزید بن حمید، مطرفا، عبداللہ بن مغفل سے روایت ہے کہ حضرت رسول کریم صلی اللہ علیہ و آلہ و سلم نے کتوں کو مارنے کا حکم فرمایا اور فرمایا ان لوگوں کو کتوں سے کیا تعلق اور شکاری کتے اور شکاری کتے اور حفاظت کرنے والے کتوں کی اجازت دی اور ارشاد فرمایا جب کتا برتن میں منہ ڈال کر چپ چپ کرے تو اس برتن کو سات مرتبہ دھو ڈالو اور آٹھویں مرتبہ مٹی سے دھوؤ۔ حضرت ابو ہریرہ نے اس کے خلاف نقل فرمایا انہوں نے فرمایا اس کو ایک مرتبہ مٹی سے دھولو۔ (یعنی ساتویں مرتبہ مٹی سے صاف کرو)۔


٭٭ اسحاق بن ابراہیم، معاذ بن ہشام، قتادہ، خلاس، ابو رافع، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جس وقت تمہارے میں سے کسی کے برتن میں کتا منہ ڈال کر (پانی وغیرہ) پی لے تو اس کو سات مرتبہ دھوئے پہلی مرتبہ مٹی مل کر دھوئے۔


٭٭ اسحاق بن ابراہیم، عبٍدۃ بن سلیمان، ابن ابو عروبۃ، قتادہ، ابن سیرین، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جب تمہارے میں سے کسی کے برتن میں کتا منہ ڈال کر چپڑ چپڑ پی لے تو اس کو سات مرتبہ دھوئے پہلی مرتبہ مٹی مل کر دھوئے۔

بلی کے جوٹھے سے متعلق

قتیبہ، مالک، اسحاق بن عبداللہ بن ابو طلحہ، حمیٍدۃ بنت عبید بن رفاعۃ، کبشۃ بنت کعب بن مالک سے روایت ہے کہ ابو قتادہ ایک دن میرے پاس آئے تشریف لائے پھر انہوں نے ایسی بات کہی کہ جس کا مطلب یہ تھا کہ میں نے ان کے واسطے وضو کا پانی ڈالا کہ اس دوران بلی آ کر اس پانی میں سے پینے لگ گئی۔ ابو قتادہ نے برتن کو اور نیچے کی طرف کر دیا یہاں تک کہ بلی نے پانی اچھی طرح پی لیا۔ پھر ابو قتادہ نے جو میری جانب دیکھا تو میں ان کی جانب دیکھ رہی تھی (بوجہ حیرت کے )۔ حضرت ابو قتادہ نے فرمایا اے میری بھتیجی! تم حیرت کرتی ہو؟ میں نے عرض کیا جی ہاں۔ ابو قتادہ نے فرمایا رسول کریم صلی اللہ علیہ و آلہ و سلم نے ارشاد فرمایا بلی ناپاک نہیں ہے وہ تو دن رات تمہارے اوپر گھومنے والوں میں سے ہے یا گھومنے والیوں میں سے ہے۔



حائضہ عورت کے جھوٹے کا حکم

عمرو بن علی، عبدالرحمن، سفیان، مقدام بن شریح، عائشہ صدیقہ سے روایت ہے کہ میں ہڈی کو چوسا کرتی تھی حضرت رسول کریم صلی اللہ علیہ و آلہ و سلم اسی جگہ پر اپنا منہ لگاتے تھے کہ جس جگہ میں نے منہ لگایا تھا اور آپ صلی اللہ علیہ و آلہ و سلم ہڈی چوستے اور میں اس وقت حیض میں ہوتی تھی میں برتن میں پانی پیتی پھر آپ صلی اللہ علیہ و آلہ و سلم اسی جگہ پر منہ لگاتے تھے کہ جس جگہ میں نے منہ لگایا تھا اور آپ صلی اللہ علیہ و آلہ و سلم پانی پیتے اور میں اس وقت حائضہ ہوتی۔

عورت کے وضو سے بچے ہوئے پانی کی اجازت

ہارون بن عبد اللہ، معن، مالک، نافع، عبداللہ ابن عمر سے روایت ہے کہ مرد اور عورت تمام کے تمام مل کر دور نبوی (صلی اللہ علیہ و آلہ و سلم) میں (ایک دوسرے کے بچے ہوئے پانی سے ) وضو کیا کرتے تھے۔

عورت کے بچے ہوئے پانی سے وضو کرنے سے منع سے متعلق

عمرو بن علی، ابو داؤد، شعبہ، عاصم، ابو عبدالرحمن واسمہ سواٍدۃ بن عاصم، حکم بن عمرو سے روایت ہے کہ حضرت رسول کریم صلی اللہ علیہ و آلہ و سلم نے مرد کو عورت کے وضو سے جو پانی بچ جائے اس سے وضو کرنے سے منع فرمایا۔



جنبی کے غسل سے جو پانی بچ جائے اس سے غسل کرنے کی ممانعت کا بیان

قتیبہ، لیث، ابن شہاب، عروہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم کے ساتھ ایک ہی برتن میں غسل فرمایا کرتی تھیں (اس طرح سے ہر ایک دوسرے کا بچا ہوا پانی استعمال کرتا)

وضو اور غسل کے واسطے کتنا پانی کافی ہے ؟

عمرو بن علی، یحیی بن سعید، شعبہ، عبداللہ بن جبر، انس بن مالک سے روایت ہے کہ حضرت رسول کریم صلی اللہ علیہ و آلہ و سلم ایک مکوک پانی سے وضو فرماتے اور پانچ مکوک سے غسل فرماتے۔


٭٭ ہارون بن اسحاق، عبٍدۃ، یعنی ابن سلیمان، سعید، قتادہ، صفیہ بنت شیبہ ، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم ایک مد پانی سے وضو فرماتے تھے اور تقریباً ایک صاع پانی سے غسل فرماتے۔


٭٭ ابوبکر بن اسحاق، حسن بن موسی، شیبان، قتادہ، حسن، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم ایک مد سے وضو فرماتے تھے اور ایک صاع سے غسل فرماتے تھے۔




حیض کا بیان


حیض کی ابتداء اور یہ کہ کیا حیض کو نفاس بھی کہتے ہیں 

اسحاق بن ابراہیم، سفیان، عبدالرحمن بن قاسم بن محمد بن ابو بکر صدیق، عائشہ صدیقہ رضی اللہ عنہا سے روایت ہے کہ ہم لوگ رسول کریم صلی اللہ علیہ و آلہ و سلم کے ہمراہ حج کے ارادہ سے نکلے جس وقت ہم لوگ سرف نامی جگہ پہنچے تو مجھ کو حیض آنا شروع ہو گیا حضرت رسول کریم صلی اللہ علیہ و آلہ و سلم میرے پاس تشریف لائے میں اس وقت رو رہی تھی آپ صلی اللہ علیہ و آلہ و سلم نے ارشاد فرمایا تم کو کیا ہو گیا ہے میرا خیال ہے کہ تم کو نفاس (حیض) آنا شروع ہو گیا۔ میں نے کہا جی ہاں۔ آپ صلی اللہ علیہ و آلہ و سلم نے فرمایا یہ تو وہ امر ہے کہ جو خداوند قدوس نے آدم کی بیٹیوں پر لکھ دیا ہے۔ تم وہ تمام کام کرو جو کام حاجی لوگ کرتے ہیں۔ لیکن خانہ کعبہ کا طواف نہ کرو۔

استحاضہ سے متعلق خون شروع اور ختم ہونے کا تذکرہ

عمران بن یزید، اسماعیل بن عبد اللہ، ابن سماعہ، اوزاعی، یحیی بن سعید، ہشام بن عروہ، عروہ، فاطمہ بنت قیس سے روایت ہے جو قبیلہ قریش بنی اسد سے تھیں کہ وہ رسول کریم صلی اللہ علیہ و آلہ و سلم کے پاس آئیں اور عرض کیا مجھے استحاضہ ہے۔ آپ صلی اللہ علیہ و آلہ و سلم نے ارشاد فرمایا یہ ایک رگ ہے جب حیض آنا شروع ہو تو نماز چھوڑ دو اور جس وقت حیض کے دن ختم ہو جائیں تو غسل کر لو اور نماز ادا کرو۔


٭٭ ہشام بن عمار، سہل بن ہاشم، اوزاعی، زہری، عروہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم نے فرمایا جب حیض آئے تو نماز چھوڑ دو اور جب حیض ختم ہو جائے تو غسل کرو۔


٭٭ قتیبہ، لیث، ابن شہاب، عروہ، عائشہ صدیقہ سے روایت ہے کہ رسول کریم صلی اللہ علیہ و آلہ و سلم سے ام حبیبہ بنت جحش نے مسئلہ دریافت کیا کہ یا رسول اللہ صلی اللہ علیہ و سلم مجھ کو استحاضہ آ گیا ہے آپ صلی اللہ علیہ و آلہ و سلم نے فرمایا یہ ایک رگ ہے تم غسل کر لو اور پھر نماز ادا کرنا تو وہ ہر غسل ایک نماز کے لئے کیا کرتی تھیں۔

جس خاتون کے حیض کے دن ہر ماہ مقرر ہوں اور اس کو (مرض) استحاضہ لاحق ہو جائے 

قتیبہ، لیث، یزید بن ابو حبیب، جعفر بن ربیعۃ، عراک بن مالک، عروہ، عائشہ صدیقہ رضی اللہ عنہا سے روایت ہے کہ ام حبیبہ نے حضرت رسول کریم صلی اللہ علیہ و آلہ و سلم سے خون کے بارے میں مسئلہ دریافت کیا یعنی جس وقت ہمیشہ خون آتا رہے۔ حضرت عائشہ صدیقہ نے فرمایا کہ میں نے ان کے غسل کرنے کاٹب دیکھا جو خون سے بھرا ہوا تھا حضرت رسول کریم صلی اللہ علیہ و آلہ و سلم نے ارشاد فرمایا تم (اس قدر) ٹھہری رہو کہ جتنے دن پہلے تمہارا حیض روکتا تھا تجھ کو نماز اور روزے سے اس مرض سے پہلے اور تم غسل کرنا۔


٭٭ محمد بن عبداللہ بن مبارک، ابو اسامۃ، عبید اللہ بن عمر، نافع، سلیمان بن یسار، ام سلمہ سے روایت ہے کہ ایک خاتون نے حضرت رسول کریم صلی اللہ علیہ و آلہ و سلم سے عرض کیا کہ مجھ کو استحاضہ کی بیماری ہو گئی ہے اور میں کسی طرح سے بھی پاک نہیں ہوتی۔ کیا میں نماز ترک کر دوں۔ آپ صلی اللہ علیہ و آلہ و سلم نے فرمایا نہیں لیکن جس قدر دن اور رات تم کو پہلے حیض آیا کرتا تھا۔ ان میں تم نماز ترک کر دو پھر تم غسل کرو اور تم لنگوٹ باندھو اور نماز ادا کرو۔


٭٭ قتیبہ، مالک، نافع، سلیمان بن یسار، ام سلمہ سے روایت ہے کہ انہوں نے حضرت رسول کریم صلی اللہ علیہ و آلہ و سلم سے مسئلہ دریافت فرمایا ایک خاتون کے سلسلے میں تو آپ صلی اللہ علیہ و آلہ و سلم نے فرمایا وہ خاتون دن اور راتوں کا شمار کرے کہ جن میں ہر ماہ اس کو حیض آیا کرتا تھا۔ اس مرض سے قبل پھر اتنے دنوں نماز چھوڑے اور جس وقت دن گزر جائیں تو وہ غسل کرے اور لنگوٹ باندھ لے ایک کپڑے کا پھر نماز ادا کرے۔

اقراء کے متعلق

ربیع بن سلیمان بن داؤد بن ابراہیم، اسحاق، ابن بکر بن مضر، یزید بن عبد اللہ، ابن اسامۃ بن ہاد، ابو بکر، ابن محمد بن عمرو بن حزم، عمرۃ، عائشہ صدیقہ رضی اللہ عنہا سے روایت ہے کہ حضرت ام حبیبہ بنت جحش جو کہ حضرت عبدالرحمن بن عوف کے نکاح میں تھیں۔ ان کو استحاضہ کا مرض لاحق ہو گیا اور وہ کسی طریقہ سے بھی پاک نہیں ہوتی تھیں حضرت رسول کریم صلی اللہ علیہ و آلہ و سلم سے اس بات کا تذکرہ ہوا۔ آپ صلی اللہ علیہ و آلہ و سلم نے ارشاد فرمایا یہ حیض نہیں ہے بلکہ یہ تو بچہ دانی کی ایک چوٹ ہے تم اپنے قرء کا شمار کر لو۔ (یعنی ماہواری کو شمار کر لو) کہ جتنے دن ماہواری آتی تھی ان دنوں میں تم نماز چھوڑ دو پھر تم اس کے بعد ہر ایک نماز کے لئے غسل کر لو۔


٭٭ ابوموسی، سفیان، زہری، عمرۃ، عائشہ صدیقہ رضی اللہ عنہا سے روایت ہے کہ حضرت ام حبیبہ بنت جحش کو مرض استحاضہ ہو گیا سات سال تک۔ انہوں نے حضرت رسول کریم صلی اللہ علیہ و آلہ و سلم سے دریافت کیا۔ آپ صلی اللہ علیہ و آلہ و سلم نے فرمایا یہ حیض ماہواری نہیں ہے بلکہ ایک رگ ہے۔ پھر آپ صلی اللہ علیہ و آلہ و سلم نے ان کو حکم فرمایا نماز چھوڑ دینے کا۔ اپنے قرء(ماہواری کے ایام تک) پھر غسل کر کے نماز پڑھنے کا۔ تو وہ غسل ہر ایک نماز کے واسطے کیا کرتی تھیں۔


٭٭ عیسی بن حماد، لیث، یزید بن ابو حبیب، بکیر بن عبد اللہ، المنذر بن مغیرۃ، عروہ، فاطمہ بنت ابی جیش سے روایت ہے کہ حضرت رسول کریم صلی اللہ علیہ و آلہ و سلم کی خدمت میں حاضر ہوئیں اور انہوں نے خون جاری ہونے کی شکایت کی تو آپ صلی اللہ علیہ و آلہ و سلم نے فرمایا یہ ایک رگ ہے تم دیکھتی رہو جب تمہارا قرء یعنی (حیض) آئے تم نماز نہ پڑھو پھر جس وقت تم نماز ادا کرو دوسرے حیض تک۔


٭٭ اسحاق بن ابراہیم، عبٍدۃ و وکیع و ابو معاویہ، ہشام بن عروہ، عائشہ صدیقہ سے روایت ہے کہ حضرت فاطمہ بنت جحش نبی صلی اللہ علیہ و آلہ و سلم کی خدمت نبوی صلی اللہ علیہ و آلہ و سلم میں حاضر ہوئیں اور عرض کیا کہ مجھے استحاضہ ہو گیا ہے میں پاک نہیں ہوتی۔ کیا میں نماز ترک کر دوں ؟ آپ صلی اللہ علیہ و آلہ و سلم نے فرمایا نہیں یہ تو ایک رگ ہے یہ حیض نہیں ہے۔ جس وقت حیض آئے تو نماز چھوڑ دو پھر جس وقت حیض کے دن پورے ہو جائیں تو خون دھو ڈالو اور نماز ادا کرو۔

جب استحاضہ والی عورت دو وقت کی نماز ایک وقت ہی میں ادا کرے تو (دونوں وقت کیلئے ) ایک غسل کرے 

محمد بن بشار، محمد، شعبہ، عبدالرحمن بن قاسم، عائشہ صدیقہ رضی اللہ عنہا سے روایت ہے کہ مستحاضہ عورت کے بارے میں دور نبوی صلی اللہ علیہ و آلہ و سلم میں کہا گیا کہ یہ ایک رگ ہے جو کے بند نہیں ہوتی (یعنی کسی رگ کے منہ کھل جانے کی وجہ سے عورت کو خون آنے لگتا ہے وہ حیض نہیں ہوتا) اور حکم فرمایا گیا اس کو نماز ظہر میں تاخیر کرنے کا اور نماز عصر میں جلدی کرنے کا اور دونوں نماز کے لئے ایک غسل کرنے کا۔ اس طریقہ سے نماز مغرب میں تاخیر کرنے اور نماز عشاء میں عجلت کرنے کا اور دونوں نماز کے واسطے ایک غسل کرنے کا پھر نماز فجر کے لئے ایک غسل کرنے کا۔


٭٭ سوید بن نصر، عبد اللہ، سفیان، عبدالرحمن بن قاسم، قاسم، زینب بنت جحش سے روایت ہے کہ میں نے حضرت رسول کریم صلی اللہ علیہ و آلہ و سلم سے کیا عرض کیا یا رسول اللہ صلی اللہ علیہ و آلہ و سلم وہ عورت مستحاضہ ہے آپ صلی اللہ علیہ و آلہ و سلم نے فرمایا۔ تم اپنے حیض کے دنوں میں ٹھہر جاؤ (یعنی نماز روزہ نہ کرو) پھر غسل کرو اور نماز ظہر میں تاخیر کرو اور نماز عصر میں جلدی اور دونوں کو ایک ہی غسل کرو۔ پھر نماز مغرب میں تاخیر کرو اور نماز عشاء میں جلدی اور غسل کر کے دونوں کو ایک ساتھ پڑھ لو اور نماز فجر کے واسطے غسل کر لو۔


٭٭ محمد بن مثنی، ابن ابو عدی، محمد بن عمرو، ابن علقمۃبن وقاص، ابن شہاب، عروہ بن زبیر، فاطمہ بنت ابو حبیش سے روایت ہے کہ ان کو استحاضہ تھا۔ حضرت رسول کریم صلی اللہ علیہ و آلہ و سلم نے ارشاد فرمایا جس وقت حیض کا خون آئے تو وہ کالے رنگ کا خون ہوتا ہے تو تم نماز نہ پڑھو پھر جس وقت دوسرے قسم کا خون آئے تو تم وضو کرو اور نماز ادا کرو۔ اس لیے کہ وہ خون ایک رگ کا خون ہے۔


٭٭ محمد بن مثنی، ابن ابو عدی، محمد بن عمرو، ابن شہاب، عروہ، عائشہ صدیقہ رضی اللہ عنہا سے روایت ہے کہ حضرت فاطمہ بنت ابی حبیش کو استحاضہ ہو گیا تو حضرت رسول کریم صلی اللہ علیہ و آلہ و سلم نے ارشاد فرمایا حیض کا خون کالے رنگ کا ہوتا ہے اور اس کی شناخت کر لی جاتی ہے جس وقت اس طرح کا خون آئے تو تم۔ پھر جس وقت دوسری قسم کا خون جاری ہو تو تم وضو کر لو اور نماز ادا کرو۔


٭٭ یحیی بن حبیب بن عربی، حماد، ہشام بن عروہ، عائشہ صدیقہ رضی اللہ عنہا سے روایت ہے کہ حضرت فاطمہ بنت ابی حبیش کو استحاضہ ہو گیا۔ انہوں نے حضرت رسول کریم صلی اللہ علیہ و آلہ و سلم سے دریافت فرمایا یا رسول اللہ صلی اللہ علیہ و آلہ و سلم مجھے استحاضہ (کا مرض ہو گیا ہے ) اور میں پاک ہی نہیں ہوتی کیا میں نماز چھوڑ دوں ؟ آپ صلی اللہ علیہ و آلہ و سلم نے فرمایا یہ ایک رگ کا خون ہے حیض نہیں ہے جس وقت حیض آئے تو نماز ترک کر دو پھر جس وقت حیض آنا بند ہو جائے تو تم خون دھو ڈالو اور (ہر ایک نماز کے واسطے وضو کرو) کیونکہ یہ ایک رگ کا خون اور یہ حیض نہیں ہے کسی نے عرض کیا کیا وہ خاتون غسل نہ کرے ؟ آپ نے فرمایا غسل میں کس کو شک ہے یعنی حیض سے پاک ہوتے وقت ایک مرتبہ تو غسل کرنا تو ضروری ہے۔ (پھر استحاضہ میں ہر ایک نماز کے لئے غسل کرنا تو ضروری نہیں ہے صرف وضو کرنا کافی ہے )


٭٭ سوید بن نصر، عبد اللہ، ہشام بن عروہ، عائشہ صدیقہ، فاطمہ بنت ابی حبیش، ایک روز خدمت نبوی صلی اللہ علیہ و آلہ و سلم میں حاضر ہوئیں اور عرض کیا یا رسول اللہ صلی اللہ علیہ و آلہ و سلم مجھ کو استحاضہ (کامرض) ہے میں پاک نہیں ہوتی۔ حضرت رسول کریم صلی اللہ علیہ و آلہ و سلم نے فرمایا یہ رگ کا خون ہے حیض نہیں ہے جس وقت حیض آ جائے تو تم نماز پڑھنا موقوف کر دو پھر جس وقت حیض رخصت ہو جائے تو خون دھو ڈالو اور تم نماز ادا کرو۔ (مطلب یہ ہے کہ غسل کرنے کے بعد نماز ادا کرو۔


٭٭ قتیبہ، مالک، ہشام بن عروہ، عائشہ صدیقہ، نے فرمایا حضرت فاطمہ ابی حبیش نے حضرت رسول کریم صلی اللہ علیہ و آلہ و سلم سے عرض کیا کہ میں پاک نہیں ہوتی کیا میں نماز پڑھنا ترک کر دوں ؟ آپ صلی اللہ علیہ و آلہ و سلم نے فرمایا یہ ایک رگ کا خون ہے۔ حیض نہیں ہے جس وقت تم کو حیض آ جائے تو تم نماز چھوڑ دو پھر جس وقت حیض سے دن پورے ہو جائیں تو تم خون کو دھو ڈالو اور پھر غسل کرو اور نماز ادا کرو۔


٭٭ ابواشعث، خالد بن حارث، عائشہ صدیقہ رضی اللہ عنہا سے روایت ہے کہ حضرت ابو حبیش کی لڑکی نے عرض کیا یا رسول اللہ صلی اللہ علیہ و آلہ و سلم میں پاک ہی نہیں ہوتی ہوں ایسی صورت میں کیا نماز پڑھنا ترک کر دوں ؟ آپ صلی اللہ علیہ و آلہ و سلم نے ارشاد فرمایا نہیں یہ تو ایک رگ ہے یہ ماہواری نہیں ہے۔ جس وقت حیض آئے تو نماز پڑھنا ترک کر دو۔ پھر جس وقت رخصت ہو تو خون دھو ڈالو اور تم غسل کرو اور نماز ادا کرو۔

زردی یا خاکی رنگ ہونا ماہواری میں داخل نہ ہونے سے متعلق

عمرو بن زرارۃ، اسماعیل، ایوب، محمد، ام عطیٰۃ سے روایت ہے کہ ہم خواتین زردی یا خاکی رنگ کو کچھ نہیں خیال کرتی تھیں۔

جس عورت کو حیض آ رہا ہو تو اس سے فائدہ اٹھانا اور ارشاد باری کی تشریح کا بیان

اسحاق بن ابراہیم، سلیمان بن حرب، حماد بن سلمہ، ثابت، انس سے روایت ہے کہ یہودی خواتین کو جس وقت ماہواری آتی تھی تو یہودی لوگ ان کو اپنے ساتھ نہ کھلاتے تھے اور نہ ساتھ پلاتے تھے اور نہ ایک کوٹھڑی میں ان کے ساتھ رہائش کرتے۔ حضرات صحابہ کرام نے اس سلسلہ میں حضرت رسول کریم صلی اللہ علیہ و آلہ و سلم سے دریافت کیا اس پر خداوند قدوس نے آیت کریمہ "لوگ تم سے عورتوں کے ایام ماہواری کے بارے میں دریافت کرتے ہیں۔ ان سے کہہ دو کہ وہ اذیت کا وقت ہے۔ پس چاہیے کہ ان دنوں میں عورتوں سے علیحدہ رہو اور وہ جب تک فارغ ہو کر پاک صاف نہ ہو لیں ان سے تعلق خاص قائم نہ کرو اور جب وہ پاک صاف ہو لیں تو اللہ نے فطرتی طور پر جو بات جس طرح ٹھہرا دی ہے اس کے مطابق ان کی طرف ملتفت ہو" نازل فرمائی۔ پھر رسول کریم صلی اللہ علیہ و آلہ و سلم نے اپنے ساتھ کھلانے پلانے کا حکم فرمایا اور ایک کمرہ رہنے اور دیگر تمام کام (علاوہ ہمبستری) کی اجازت دی۔

بیوی کو حالت حیض میں مبتلا ہونے کے علم کے باوجود ہمبستری کر نے کا گناہ اور اس کا کفارہ

عمرو بن علی، یحیی، شعبہ، حکم، عبدالحمید، مقسم، عبداللہ ابن عباس سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص اپنی بیوی سے ہمبستری کرے حالت حیض میں تو اس کو ایک دینار یا نصف دینار صدقہ کرنا ضروری ہے۔

حائضہ کو اس کے حیض کے کپڑوں میں اپنے ساتھ لٹانا درست ہونے سے متعلق

عبید اللہ بن سعید، معاذ بن ہشام و اسحاق بن ابراہیم، معاذ بن ہشام، اسماعیل بن مسعود، خالد، ابن حارث، ہشام، یحیی بن ابو کثیر، ابو سلمہ سے روایت ہے کہ میں حضرت رسول کریم صلی اللہ علیہ و آلہ و سلم کے ساتھ لیٹی ہوئی تھی کہ ایک دم (مجھ کو یاد آ گیا کہ میں حیض سے ہوں ) اور میں آپ صلی اللہ علیہ و آلہ و سلم کے پاس سے اٹھ گئی اور میں نے حیض کے کپڑے اٹھائے۔ حضرت رسول کریم صلی اللہ علیہ و آلہ و سلم نے ارشاد فرمایا کیا تم کو حیض آنا شروع ہو گیا؟ میں نے عرض کیا جی ہاں پھر آپ صلی اللہ علیہ و آلہ و سلم نے مجھ کو بلایا اور پھر میں آپ صلی اللہ علیہ و آلہ و سلم کے ساتھ چادر میں لیٹ گئی۔

کوئی شخص اپنی بیوی کے ساتھ ایک ہی لحاف میں آرام کرے اور اس کی بیوی کو حیض آ رہا ہو

محمد بن مثنی، یحیی، جابر بن صبح، عائشہ صدیقہ سے روایت ہے کہ میں اور حضرت رسول کریم صلی اللہ علیہ و آلہ و سلم ایک ہی لحاف میں ہوا کرتے تھے حالانکہ اس وقت مجھ کو حیض آ رہا ہوتا تھا (یعنی میں حائضہ ہوتی تھی) اگر آپ صلی اللہ علیہ و آلہ و سلم کے جسم یا کپڑے پر کچھ لگ جاتا تو آپ صلی اللہ علیہ و آلہ و سلم صرف اسی قدر حصہ جگہ دھویا کرتے تھے اور اس حصہ سے زیادہ نہ دھوتے اور آپ صلی اللہ علیہ و آلہ و سلم اسی کپڑے میں نماز ادا فرماتے۔


حائضہ عورت کے ساتھ آرام کرنا اور اس کا بوسہ لینا

قتیبہ، ابو احوص، ابو اسحاق، عمرو بن شرجیل، عائشہ صدیقہ سے روایت ہے کہ جس وقت ہمارے میں سے کوئی خاتون حالت حیض میں ہوتی تو حضرت رسول کریم صلی اللہ علیہ و آلہ و سلم اس خاتون کو حکم فرماتے ایک مضبوط قسم کے تہمد کے باندھنے کا پھر اس خاتون سے آپ صلی اللہ علیہ و آلہ و سلم مباشرت فرماتے (یعنی حائضہ بیوی کے ساتھ لیٹتے بوس و کنار وغیرہ کرتے )


٭٭ اسحاق بن ابراہیم، جریر، منصور، ابراہیم، اسود، عائشہ صدیقہ سے روایت ہے کہ رسول کریم صلی اللہ علیہ و آلہ و سلم ہمارے میں سے جس وقت کسی خاتون کو حیض آنا شروع ہوتا تو حضرت رسول کریم صلی اللہ علیہ و آلہ و سلم اس کو تہہ بند باندھنے کا حکم فرماتے پھر اس خاتون سے بوس و کنار کرتے۔

جس وقت حضرت رسول کریم صلی اللہ علیہ و آلہ و سلم کی کسی زوجہ مطہرہ کو حیض آتا تو آپ صلی اللہ علیہ و آلہ و سلم اس وقت کیا کرتے ؟

ہناد بن سری، ابن عیاش، ابو بکر، صدقۃ بن سعید، جمیع بن عمیر سے روایت ہے میں اپنی ولدہ اور خالہ کے ساتھ حضرت عائشہ صدیقہ کی خدمت میں حاضر ہوا ان دونوں نے حضرت عائشہ صدیقہ سے دریافت کیا کہ حضرت رسول کریم صلی اللہ علیہ و آلہ و سلم کی کوئی زوجہ مطہرہ حالت حیض میں ہوتی تھیں تو اس وقت آپ صلی اللہ علیہ و آلہ و سلم کیا عمل اختیار فرماتے۔ حضرت عائشہ صدیقہ نے فرمایا جس وقت ہمارے میں سے کسی خاتون کو حیض آتا تو آپ صلی اللہ علیہ و آلہ و سلم حکم فرماتے خوب بڑی اور عمدہ قسم کے تہبند باندھنے کا پھر آپ صلی اللہ علیہ و آلہ و سلم ان بیوی کے سینہ سے لپٹ جاتے اور ان کے پستان سے لپٹ جاتے۔


٭٭  حارث بن مسکین، ابن وہب، یونس و لیث، ابن شہاب، حبیب، عروہ، بدیٰۃ، لیث، میمونہ سے روایت ہے کہ حضرت رسول کریم صلی اللہ علیہ و آلہ و سلم اپنی بیویوں میں سے کسی بیوی سے مباشرت کرتے اور وہ خاتون حالت حیض میں ہوتی جس وقت وہ خاتون تہہ بند پہنے ہوتی جو کہ آدھی ران یا گھٹنے تک پہنچتی اس کی آڑ کر لیتی۔

حائضہ عورت کو اپنے ساتھ کھلانا اور اس کا جھوٹا پانی پینا

قتیبہ بن سعید بن جمیل بن طریف، یزید ابن مقدام بن شریح بن ہانی، ابو شریح سے روایت ہے کہ میں نے حضرت عائشہ صدیقہ سے دریافت کیا کہ کیا کوئی خاتون حالت حیض میں اپنے شوہر کے ساتھ کھا سکتی ہے ؟ انہوں نے فرمایا جی ہاں وہ کھا سکتی ہے اور حضرت رسول کریم صلی اللہ علیہ و آلہ و سلم مجھ کو بلایا کرتے تھے میں آپ صلی اللہ علیہ و آلہ و سلم کے ساتھ کھاتی اور میں اس وقت حالت حیض میں ہوتی اور میں حائضہ ہوتی آپ صلی اللہ علیہ و آلہ و سلم ہڈی اٹھاتے اور میرا حصہ بھی اس میں لگاتے میں پہلے اس کو چوسا کرتی پھر اس کو رکھ دیتی اس کے بعد آپ صلی اللہ علیہ و آلہ و سلم اس کو چوستے اور اس جگہ منہ مبارک لگاتے کہ جس جگہ میں نے منہ ہڈی پر لگایا تھا آپ صلی اللہ علیہ و آلہ و سلم پانی پیتے اور میرا بھی حصہ لگاتے پہلے میں لے کر پانی پیتی پھر رکھ دیتی پھر آپ صلی اللہ علیہ و آلہ و سلم اس کو اٹھا کر پیتے اور پیالہ پر اسی جگہ پر منہ لگاتے جہاں میں نے منہ لگایا تھا۔


٭٭ ایوب بن محمد، عبداللہ بن جعفر، عبید اللہ بن عمرو، اعمش، مقدام بن شریح، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم مجھ کو برتن عنایت فرماتے میں اس میں پانی پیتی اور میں حالت حیض میں ہوتی پھر وہ برتن میں آپ صلی اللہ علیہ و آلہ و سلم کو دیتی۔ آپ صلی اللہ علیہ و آلہ و سلم تلاش فرما کر اسی جگہ منہ لگاتے کہ جس جگہ میں نے منہ لگایا تھا۔

حائضہ عورت کا جوٹھا استعمال کرنا

محمد بن منصور، سفیان، مسعر، مقدام بن شریح، عائشہ صدیقہ رضی اللہ عنہا سے روایت ہے میں حالت حیض میں پانی پیتی تھی پھر وہ برتن حضرت رسول کریم صلی اللہ علیہ و آلہ و سلم کو دے دیتی آپ صلی اللہ علیہ و آلہ و سلم اپنا منہ مبارک اس جگہ لگاتے کہ جس جگہ میں نے منہ لگایا تھا اور میں حالت حیض میں ہڈی چوستی پھر حضرت رسول کریم صلی اللہ علیہ و آلہ و سلم کو دے دیتی آپ صلی اللہ علیہ و آلہ و سلم اپنا منہ مبارک اسی جگہ لگاتے کہ جس جگہ میں نے منہ لگایا تھا۔


٭٭ محمود بن غیلان، وکیع، مسعر و سفیان، مقدام بن شریح، وہ اپنے والد سے ، عائشہ صدیقہ رضی اللہ عنہا سے روایت ہے کہ میں حالت حیض میں پانی پیا کرتی تھی پھر وہ برتن رسول کریم صلی اللہ علیہ و آلہ و سلم کو پیش کرتی تھیں آپ صلی اللہ علیہ و آلہ و سلم اپنا منہ مبارک اس جگہ لگاتے کہ جس جگہ میں نے منہ لگایا تھا اور میں حالت حیض میں ہڈی چوستی پھر آپ صلی اللہ علیہ و آلہ و سلم کو پیش کرتی۔ آپ صلی اللہ علیہ و آلہ و سلم اپنا منہ مبارک اسی جگہ لگاتے کہ جس جگہ میں نے منہ لگایا تھا۔

اگر کوئی شخص اپنی حائضہ بیوی کی گود میں سر رکھ کر تلاوت قران کرے تو کیا حکم ہے ؟

اسحاق بن ابراہیم و علی بن حجر، سفیان، منصور، امہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم کا سر مبارک ہمارے میں سے کسی خاتون کی گود میں ہوتا اور وہ خاتون حالت حیض میں ہوتی اور آپ صلی اللہ علیہ و آلہ و سلم تلاوت قرآن فرماتے رہتے۔

حالت حیض میں عورت سے نماز معاف ہو جاتی ہے 

عمرو بن زرارۃ، اسماعیل، ایوب، ابو قلابۃ، معاذٰۃ عدویٰۃ سے روایت ہے کہ ایک خاتون نے حضرت عائشہ صدیقہ سے دریافت کیا کیا حائضہ عورت نماز کی قضا کرے ؟ انہوں نے فرمایا کیا تم حروریہ ہو؟

حائضہ خاتون سے خدمت لینا کیسا ہے ؟

؂محمد بن مثنی، یحیی بن سعید، یزید ابن کیسان، ابو حازم، ابو ہریرہ سے روایت ہے کہ حضرت رسول کریم صلی اللہ علیہ و آلہ و سلم مسجد میں تھے آپ صلی اللہ علیہ و آلہ و سلم نے فرمایا اے عائشہ صدیقہ مجھ کو (مسجد سے ) کپڑا اٹھا کر دے دو۔ انہوں نے فرمایا کہ میں نماز نہیں پڑھتی ہوں (یعنی مجھے حیض آ رہا ہے ) آپ صلی اللہ علیہ و آلہ و سلم نے فرمایا وہ تیرے ہاتھ میں نہیں لگ رہا ہے پھر انہوں نے وہ کپڑا (مسجد سے جھک کر) اٹھا کر دے دیا۔


٭٭ قتیبہ، عبیٍدۃ، اعمش، اسحاق بن ابراہیم، جریر، اعمش، ثابت بن عبید، قاسم ابن محمد، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم نے ایک روز ارشاد فرمایا مجھ کو تم مسجد سے مجھ کو بوریا اٹھا کر دے دو میں نے عرض کہا کہ میں حیض میں ہوں۔ آپ صلی اللہ علیہ و آلہ و سلم نے فرمایا۔ تمہارا حیض ہاتھ میں نہیں لگ رہا ہے۔

اگر حائضہ عورت مسجد میں بوریہ بچھائے 

محمد بن منصور، سفیان، منبوذ، میمونہ سے روایت ہے کہ حضرت رسول کریم صلی اللہ علیہ و آلہ و سلم اپنا سر مبارک ہم لوگوں میں سے کسی کی گود میں رکھتے اور قرآن کریم کی تلاوت فرماتے اور وہ خاتون حالت حیض میں ہوتی تھی اور ہمارے میں سے کوئی خاتون اٹھ کر مسجد میں بوریہ بچھا دیتی تھی اور وہ خاتون حالت حیض میں ہوتی تھی۔

اگر کوئی خاتون بحالت حیض شوہر کے سر میں کنگھا کرے اور شوہر مسجد میں معتکف ہو

نصر بن علی، عبدالاعلی، معمر، زہری، عروہ، عائشہ صدیقہ سے روایت ہے کہ وہ حضرت رسول کریم صلی اللہ علیہ و آلہ و سلم کے سر میں کنگھی کیا کرتی تھیں اور وہ حالت حیض میں ہوتی تھیں اور آپ صلی اللہ علیہ و آلہ و سلم معتکف ہوتے۔ آپ صلی اللہ علیہ و آلہ و سلم اپنا سر مبارک ان کو دے دیتے اور وہ اپنے حجرے میں ہوتی تھیں۔

حائضہ کا اپنے خاوند کے سر کو دھونا

عمرو بن علی، یحیی، سفیان، منصور، ابراہیم، اسود، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم اپنا سر میری جانب جھکا دیتے اور آپ صلی اللہ علیہ و آلہ و سلم اعتکاف میں ہوتے اور میں حالت حیض ہوتی تھی۔


٭٭ قتیبہ، فضیل، ابن عیاض، اعمش تمیم بن سلمہ، عروہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم اپنا سر مبارک مسجد سے باہر نکالتے اور آپ صلی اللہ علیہ و آلہ و سلم اعتکاف میں ہوتے میں آپ صلی اللہ علیہ و آلہ و سلم کا سر دھوتی اور میں حالت حیض ہوتی تھی۔


٭٭ قتیبہ، مالک، ہشام بن عروہ، عائشہ صدیقہ سے روایت ہے کہ میں رسول کریم صلی اللہ علیہ و آلہ و سلم کے سر مبارک میں کنگھی کرتی تھی اور میں حالت حیض میں ہوتی تھی۔

اگر حائضہ خواتین عید گاہ میں داخل ہوں اور مسلمانوں کی دعا میں شرکت کرنا چاہیں ؟

عمرو بن زرارۃ، اسماعیل، ایوب، حفصہ سے روایت ہے کہ ام عطیہ جس وقت رسول کریم کا تذکرہ فرماتی تھیں تو اس طرح سے فرماتی تھیں کہ میرے والد کی قسم میں نے کہا کہ تم نے رسول کریم صلی اللہ علیہ و آلہ و سلم سے سنا ہے آپ صلی اللہ علیہ و آلہ و سلم اس اس طریقہ سے فرماتے تھے ؟ حضرت ام عطیہ نے فرمایا قسم ہے میرے والد کی۔ آپ صلی اللہ علیہ و آلہ و سلم نے فرمایا نوجوان لڑکیوں اور پردہ نشین خواتین کو اور حائضہ خواتین کو عیدگاہ کی طرف نکلنا چاہیے تو ان خواتین کو چاہیے کہ یہ نیکی اور بھلائی کے کام میں اور مسلمانوں کی دعا میں شرکت کریں البتہ جن خواتین کو حیض آ رہا ہو ان کو چاہیے کہ وہ مسجد سے الگ رہیں یعنی نماز میں شرکت نہ کریں اور مسجد میں وہ داخل نہ ہوں لیکن باہر سے دعا میں شامل رہیں۔

اگر کسی خاتون کو طواف زیارت کے بعد ماہواری آ جائے تو کیا حکم ہے ؟

محمد بن سلمہ، عبدالرحمن بن قاسم، مالک، عبداللہ بن ابو بکر، عمرۃ، عائشہ صدیقہ رضی اللہ عنہا سے روایت ہے کہ انہوں نے حضرت رسول کریم صلی اللہ علیہ و آلہ و سلم سے فرمایا حضرت صفیہ بنت حیی کو حیض شروع ہو گیا ہے تو حضرت رسول کریم صلی اللہ علیہ و آلہ و سلم سے فرمایا کہ انہوں نے ہم کو ٹھہرا رکھا ہو بیت اللہ کا انہوں نے طواف نہیں کیا تھا؟ (یعنی طواف زیارت جو کہ ایک رکن ہے حج کا تو کیا وہ اس سے فارغ نہیں ہو گئی تھیں ) حضرت عائشہ صدیقہ رضی اللہ عنہا نے فرمایا وہ طواف سے فارغ ہو گئی ہیں۔ آپ صلی اللہ علیہ و آلہ و سلم نے فرمایا تو پھر روانہ ہو چلو۔

بوقت احرام حائضہ کو کیا کرنا چاہئے ؟

محمد بن قدامہ، جریر، یحیی بن سعید، جعفر بن محمد، جابر بن عبداللہ سے روایت ہے کہ اسماء بنت عمیس کو جس وقت مقام ذوالحلیفہ میں نفاس جاری ہو گیا تو رسول کریم صلی اللہ علیہ و آلہ و سلم نے (ان کے شوہر) حضرت ابو بکر صدیق سے کہا کہ ان کو غسل کرنے اور احرام باندھنے کا حکم دو۔

جس خاتون کو نفاس آ رہا ہو اس کی نماز جنازہ

حمید بن مسعٍدۃ، عبدالوارث، حسین یعنی معلم، ابن بریٍدۃ، سمرۃ سے روایت ہے کہ میں حضرت رسول کریم صلی اللہ علیہ و آلہ و سلم کے ہمراہ حضرت ام کعب کی نماز ادا جب کہ ان کی وفات ہو گئی تھی حالت نفاس میں تو حضرت رسول کریم صلی اللہ علیہ و آلہ و سلم کھڑے ہو گئے ان کی پشت کے سامنے۔

اگر ماہواری کا خون کپڑے میں لگ جائے ؟

یحیی بن حبیب بن عربی، حماد، ہشام بن عروہ، فاطمہ بنت المنذر، اسماء بنت ابی بکر سے روایت ہے کہ ایک خاتون نے رسول کریم صلی اللہ علیہ و آلہ و سلم سے دریافت کیا کہ حیض کا خون کپڑے میں لگ جائے تو کیا کرنا چاہیے آپ صلی اللہ علیہ و آلہ و سلم نے فرمایا تم اس کپڑے (جگہ) کو مل دو پھر اس کو چھیل دو اور اس کپڑے میں نماز ادا کرو۔


٭٭ عبید اللہ بن سعید، یحیی، سفیان، ابو مقدام، عدی بن دینار، ام قیس بنت محصن سے روایت ہے کہ انہوں نے حضرت رسول کریم صلی اللہ علیہ و آلہ و سلم سے دریافت کیا کہ اگر ماہواری کا خون کپڑے میں لگ جائے تو کیا حکم ہے ؟ آپ صلی اللہ علیہ و آلہ و سلم نے فرمایا تم اس کو کھرچ ڈالو پسلی (ہڈی وغیرہ) سے اور تم پانی اور بیری سے اس کو دھو ڈالو۔




غسل کا بیان

جنبی شخص کو ٹھہرے ہوئے پانی میں غسل کرنا ممنوع ہے 

سلیمان بن داؤد و حارث بن مسکین، ابن وہب، عمرو بن حارث، ابو سائب، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا تمہارے میں سے کوئی شخص ٹھہرے ہوئے پانی میں غسل نہ کرے جب کہ وہ شخص جنبی ہو۔


٭٭ محمد بن حاتم، عبد اللہ، معمر، ہمام بن منبہ، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا کہ تمہارے میں سے کوئی شخص نہ پیشاب کرے ٹھہرے ہوئے پانی میں پھر اس پانی سے غسل یا وضو کرے۔


٭٭ احمد بن صالح بغدادی، یحیی بن محمد، ابن عجلان، ابو زناد، اعرج، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ٹھہرے ہوئے پانی میں پیشاب کرنے کی ممانعت فرمائی اور اس پانی سے غسل جنابت بھی کرنے سے منع فرمایا۔


٭٭ محمد بن عبداللہ بن یزید، سفیان، ابو زناد، موسیٰ بن ابو عثمان، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ٹھہرے ہوئے پانی میں پیشاب کرنے سے اور پھر ایسے پانی میں غسل کرنے سے منع فرمایا۔


٭٭ قتیبہ، سفیان، ایوب، ابن سیرین، ابو ہریرہ سے روایت ہے کہ انہوں نے فرمایا تمہارے میں سے کوئی شخص ٹھہرے ہوئے پانی میں پیشاب نہ کرے اور نہ ایسے پانی سے غسل کرے۔

حمام (غسل خانہ) میں جانے کی اجازت سے متعلق

اسحاق بن ابراہیم، معاذ بن ہشام، وہ اپنے والد سے ، عطاء، ابو زبیر، جابر سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص خدا پر اس قیامت کے دن پر یقین رکھتا ہے وہ حمام میں نہ داخل ہو بغیر کسی تہہ بند وغیرہ کے یعنی اپنا ستر دوسروں کے سامنے نہ کھولے۔

برف اور اولے سے غسل

محمد بن ابراہیم، بشر بن مفضل، شعبہ، مجزاٰۃ بن زاہر، عبداللہ بن ابی اوفی سے روایت ہے کہ رسول کریم صلی اللہ علیہ و آلہ و سلم اس طریقہ سے دعا مانگا کرتے تھے اے خدا مجھ کو گناہوں سے پاک اور غلطیوں سے معاف فرما دے۔ اے خدا مجھ کو پاک صاف فرما دے ان گناہوں سے کے جس طریقہ سے صاف کیا جاتا ہے سفید کپڑا برف اولے اور ٹھنڈے پانی سے۔


٭٭ محمد بن یحیی بن محمد، محمد بن موسی، ابراہیم بن یزید، رقبۃ، مجزاٰۃ اسلمی، ابن ابی اوفی سے روایت ہے کہ رسول کریم صلی اللہ علیہ و آلہ و سلم یہ دعا مانگا کرتے تھے اے خدا مجھ کو گناہوں سے برف اولوں اور ٹھنڈے پانی سے پاک صاف فرما دے۔ اے خدا مجھ کو گناہوں سیاس طریقہ سے پاک فرما جس طریقہ سے سفید کپڑا میل کچیل سے پاک صاف کر دیا جاتا ہے۔

سونے سے قبل غسل سے متعلق

شعیب بن یوسف، عبدالرحمن بن مہدی، معاویہ بن صالح، عبداللہ بن ابی قیس سے روایت ہے کہ حضرت عائشہ صدیقہ سے میں نے دریافت کیا کہ حضرت رسول کریم صلی اللہ علیہ و آلہ و سلم حالت جنابت میں کس طریقہ سے سویا کرتے تھے یا آپ صلی اللہ علیہ و آلہ و سلم غسل فرمانے سے قبل سو جایا کرتے تھے۔ حضرت عائشہ صدیقہ نے فرمایا آپ صلی اللہ علیہ و آلہ و سلم عام طریقہ سے عمل فرمایا کرتے تھے اور کھبی وضو فرما کر سو جاتے تھے اور غسل نہ فرماتے البتہ وضو لازمی طریقہ سے فرما لیا کرتے تھے۔

رات کے شروع میں غسل کرنا

یحیی بن حبیب بن عربی، حماد، برد، عباٍدۃ بن نسی، غضیف سے روایت ہے کہ میں حضرت عائشہ صدیقہ رضی اللہ عنہا کی خدمت میں حاضر ہوا اور ان سے عرض کیا کہ حضرت رسول کریم صلی اللہ علیہ و آلہ و سلم رات کے شروع حصہ میں غسل فرمایا کرتے تھے یا رات کے آخر حصہ میں ؟ انہوں نے فرمایا کہ آپ صلی اللہ علیہ و آلہ و سلم ہر ایک طریقہ سے کیا کرتے تھے کبھی رات کے شروع میں غسل فرماتے اور کبھی آخر رات میں غسل فرماتے۔ میں نے کہا خداوند قدوس کا شکر ہے کہ جس نے دین میں وسعت رکھی۔

غسل کے وقت پردہ کرنا

ابراہیم بن یعقوب، زہیر، عبدالملک، عطاء، حضرت ابو یعلی سے روایت ہے کہ حضرت رسول کریم صلی اللہ علیہ و آلہ و سلم نے کسی شخص کو سامنے غسل کرتے ہوئے دیکھا (یعنی بغیر کسی آڑ کے غسل کرتے ہوئے دیکھا) تو آپ صلی اللہ علیہ و آلہ و سلم منبر پر چڑھ گئے اور اللہ کی حمد بیان فرمائی پھر فرمایا بلاشبہ خداوند قدوس علم اور شرم والا ہے اور پردہ میں رکھتا ہے اور وہ دوست رکھتا ہے شرم اور پردہ کو پس تمہارے میں سے جس وقت کوئی شخص غسل کرے تو اس کو پردہ کر لینا چاہیے۔


٭٭ ابوبکر بن اسحاق، اسود بن عامر، ابو بکر بن عیاش، عبدالملک بن ابو سلیمان، عطاء، حضرت ابو یعلی سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا بلاشبہ خداوند قدوس بہت پردہ والا ہے تو تمہارے میں سے جس وقت کوئی شخص غسل کرے تو اس کو چاہیے کہ کسی شئی کی آڑ کر لے۔


٭٭ قتیبہ، عبیٍدۃ، اعمش، سالم، کریب، عبداللہ ابن عباس، میمونہ سے روایت ہے کہ میں نے رسول کریم صلی اللہ علیہ و آلہ و سلم کے غسل کرنے کے واسطے پانی رکھا اور میں نے آپ صلی اللہ علیہ و آلہ و سلم سے پردہ کر لیا پھر  فرمایا میں ایک کپڑا بدن کے خشک کرنے کے واسطے لے کر حاضر ہوئی تو آپ صلی اللہ علیہ و آلہ و سلم نے اس کا خیال نہیں فرمایا۔


٭٭ احمد بن حفص بن عبد اللہ، ابراہیم، موسیٰ بن عقبۃ، صفوان بن سلیم، عطاء ابن یسار، ابو ہریرہ رضی اللہ عنہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا حضرت ایوب ننگے ہونے کی حالت میں غسل فرمایا کرتے تھے کہ اس دوران ان کے اوپر سونے کی ٹڈی آ کر گر گئی تو وہ اپنے کپڑے میں اس کو پکڑ کر سمیٹنے لگے۔ اس وقت خداوند قدوس نے ان کو پکارا اور فرمایا اے ایوب کیا میں نے تجھ کو غنی نہیں بنایا۔ حضرت ایوب نے فرمایا کس وجہ سے نہیں۔ اے میرے پروردگار یعنی تو نے مجھ کو بلاشبہ غنی بنایا ہے لیکن میں تیری برکات سے غنی نہیں ہو سکتا۔ مطلب یہ ہے کہ میں چاہے جس قدر غنی ہو جاؤں پھر بھی میں تیری نعمتوں کا محتاج ہی رہوں گا۔

پانی میں کسی قسم کی حد کے مقرر نہ ہونے سے متعلق

قاسم بن زکریا بن دینار، اسحاق بن منصور، ابراہیم بن سعد، زہری، قاسم بن محمد، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم ایک برتن سے غسل فرماتے جو کہ ایک فرق تھا اور میں اور آپ صلی اللہ علیہ و آلہ و سلم ایک ہی برتن میں غسل فرماتے (یعنی دونوں ہاتھ ڈال کر اس میں سے پانی لیتے جاتے تھے )

مرد اور عورت اگر ایک ساتھ اکٹھا غسل کریں 

سوید بن نصر، عبد اللہ، ہشام، قتیبہ، مالک، ہشام بن عروہ، حضرت عائشہ صدیقہ سے روایت ہے کہ میں اور حضرت رسول کریم صلی اللہ علیہ و آلہ و سلم ایک برتن سے غسل فرمایا کرتے تھے اور دونوں اس میں سے چلو لیا کرتے تھے۔


٭٭ محمد بن عبدالاعلی، خالد، شعبہ، عبدالرحمن بن قاسم، قاسم، عائشہ صدیقہ رضی اللہ عنہ سے روایت ہے کہ میں اور حضرت رسول کریم صلی اللہ علیہ و آلہ و سلم دونوں غسل جنابت ایک ہی برتن سے کیا کرتے تھے۔


٭٭ قتیبہ بن سعید، عبیٍدۃ بن حمید، منصور، ابراہیم، اسود، عائشہ صدیقہ رضی اللہ عنہا سے روایت ہے کہ انہوں نے حضرت اسود سے فرمایا کہ تم نے محمد صلی اللہ علیہ و آلہ و سلم کو دیکھا ہوتا کہ میں رسول کریم صلی اللہ علیہ و آلہ و سلم سے برتن میں چھین جھپٹ کرتی تھی۔ یعنی غسل جنابت کے وقت میں اور آپ صلی اللہ علیہ و آلہ و سلم اسی ایک برتن میں غسل کرتے تھے۔

مرد اور عورت کو ایک ہی برتن سے غسل کرنے کی اجازت

محمد بن بشار، محمد، شعبۃ، عاصم، سوید بن نصر، عبد اللہ، عاصم، معاذٰۃ، عائشہ صدیقہ رضی اللہ عنہا سے روایت ہے کہ میں اور حضرت رسول کریم صلی اللہ علیہ و آلہ و سلم دونوں ایک ہی برتن سے غسل فرماتے تھے۔ میں چاہتی کہ جلدی سے آپ صلی اللہ علیہ و آلہ و سلم سے قبل غسل سے فارغ ہو جاؤں اور آپ صلی اللہ علیہ و آلہ و سلم چاہتے تھے کہ جلدی سے مجھ سے پہلے غسل سے فارغ ہو جائیں۔ یہاں تک کہ آپ صلی اللہ علیہ و آلہ و سلم فرماتے تھے کہ میرے واسطے پانی رہنے دیں اور میں کہتی کہ میرے واسطے رہنے دو حضرت سوید نے فرمایا کہ آپ صلی اللہ علیہ و آلہ و سلم چاہتے تھے کہ جلدی سے غسل فرما لیں اور میں چاہتی تھی کہ میں جلدی سے غسل سے فارغ ہو جاؤں تو میں کہتی تھی دیکھو میرے واسطے پانی رہنے دو۔

ایسے پیالے سے غسل کرنا جس میں آٹا کا اثر باقی ہو

محمد بن یحیی بن محمد، محمد بن موسیٰ بن اعین، عبدالملک بن ابو سلیمان، عطاء، ام ہانی سے روایت ہے کہ وہ رسول کریم صلی اللہ علیہ و آلہ و سلم کی خدمت میں فتح مکہ کے دن حاضر ہوئیں آپ صلی اللہ علیہ و آلہ و سلم اس وقت غسل فرما رہے تھے اور اس وقت فاطمہ آپ صلی اللہ علیہ و آلہ و سلم پر آڑ کئے ہوئے تھیں کسی کپڑے سے اور آپ صلی اللہ علیہ و آلہ و سلم ایک کونڈے سے کہ جس میں آٹا لگا ہوا تھا اس سے غسل فرما رہے تھے۔ اس کے بعد آپ صلی اللہ علیہ و آلہ و سلم نے نماز چاشت ادا فرمائی۔ ام ہانی فرماتی ہیں مجھ کو یاد نہیں کہ آپ صلی اللہ علیہ و آلہ و سلم نے کس قدر رکعات ادا فرمائیں کہ جس وقت آپ صلی اللہ علیہ و آلہ و سلم غسل سے فارغ ہوئے۔

جس وقت عورتوں کے سر کی مینڈھیاں گندھی ہوئی ہوں تو سر کا کھولنا لازمی نہیں ہے 

سوید بن نصر، عبد اللہ، ابراہیم بن طہمان، ابو زبیر، عبید بن عمیر سے روایت ہے کہ حضرت عائشہ صدیقہ سے روایت ہے کہ تم نے دیکھا کہ میں اور حضرت رسول کریم صلی اللہ علیہ و آلہ و سلم دونوں اس برتن سے غسل فرماتے تھے وہاں پر ایک ڈول صاع کے برابر رکھا ہوا تھا یا اس سے کچھ کم ہو گا ہم دونوں اس ڈول سے ایک ساتھ غسل کرنا شروع کرتے تو میں اپنے سر پر تین مرتبہ پانی ڈالتی اپنے ہاتھ سے اور میں اپنے سر کے بال کھول لیتی (غسل کرنے کے وقت)

اگر کسی شخص نے احرام کے واسطے غسل کیا اور اس نہ احرام کے بعد پھر خوشبو لگائی اور اس خوشبو کا اثر باقی رہ گیا تو کیا حکم ہے ؟

ہناد بن سری، وکیع، سعد و سفیان، ابراہیم بن محمد بن منتشر، عبداللہ ابن عمر سے روایت ہے کہ وہ فرماتے تھے کہ اگر میں گندھک لگا کر حج کروں تو مجھ کو یہ عمل اچھا معلوم ہوتا ہے اس سے کہ میں حالت احرام میں ہوں اور حج کروں اس حالت میں کہ خوشبو پھیلاتا ہوں (یعنی میرے جسم یا کپڑے سے خوشبو آتی ہو) محمد بن منتشر نے فرمایا یہ سن کر میں حضرت عائشہ صدیقہ کی خدمت میں حاضر ہوا اور ان سے بیان کیا تو انہوں نے فرمایا میں نے حضرت رسول کریم صلی اللہ علیہ و آلہ و سلم کے خود خوشبو لگائی پھر آپ صلی اللہ علیہ و آلہ و سلم اپنی ازواج مطہرات کے پاس تشریف لے گئے پھر اس کی صبح کو آپ صلی اللہ علیہ و آلہ و سلم نے احرام باندھا (تو احرام کی حالت میں خوشبو کا اثر باقی رہا)۔



جنبی شخص اپنے تمام جسم پر پانی ڈالنے سے قبل دیکھ لے کہ اگر ناپاکی اس کے جسم پر لگی ہو تو اس کو زائل کرے 

محمد بن علی، محمد بن یوسف، سفیان، اعمش، سالم، کریب، عبداللہ ابن عباس، میمونہ سے روایت ہے کہ حضرت رسول کریم صلی اللہ علیہ و آلہ و سلم نے اس طریقہ سے وضو فرمایا کہ جس طریقہ سے آپ صلی اللہ علیہ و آلہ و سلم نماز ادا کرنے کے واسطے وضو فرمایا کرتے تھے لیکن آپ صلی اللہ علیہ و آلہ و سلم نے اپنے پاؤں مبارک نہیں دھوئے اور جو کچھ اس پاؤں پر لگا تھا آپ صلی اللہ علیہ و آلہ و سلم نے اس کو دھویا پھر آپ صلی اللہ علیہ و آلہ و سلم نے اپنے جسم پر پانی بہایا۔ اس کے بعد اپنے پاؤں کو وہاں سے ہٹایا اور دونوں پاؤں مبارک دھوئے۔ حضرت میمونہ سے روایت ہے کہ آپ صلی اللہ علیہ و آلہ و سلم کا غسل جنابت یہی تھا۔

شرم گاہ دھونے کے بعد زمین پر ہاتھ مارنے کا بیان

محمد بن علاء، ابو معاویہ، اعمش، سالم بن ابی جعد، کریب، عبداللہ ابن عباس، میمونہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم جس وقت غسل جنابت فرماتے تو پہلے آپ صلی اللہ علیہ و آلہ و سلم دونوں ہاتھ مبارک دھوتے پھر دائیں ہاتھ سے بائیں ہاتھ پر پانی ڈالتے اور شرمگاہ دھوتے پھر اپنا دایاں ہاتھ زمین پر مارتے اور اس پر رگڑتے اس کے بعد آپ صلی اللہ علیہ و آلہ و سلم ہاتھ دھوتے اور جس طریقہ سے نماز کیلئے وضو کیا جاتا ہے اسی طریقہ سے وضو فرماتے پھر سر مبارک اور پورے جسم پر پانی ڈالتے اس کے بعد آپ صلی اللہ علیہ و آلہ و سلم اس جگہ سے ہٹ جاتے اور اپنے دونوں پاؤں مبارک پانی سے دھوتے۔



وضو سے غسل جنابت کا آغاز کرنا

سوید بن نصر، عبد اللہ، ہشام بن عروہ، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم جس وقت غسل جنابت فرماتے تو پہلے آپ صلی اللہ علیہ و آلہ و سلم اپنے دونوں ہاتھوں کو دھوتے پھر جس طریقہ سے نماز کا وضو ہوتا ہے اس طریقہ سے وضو فرماتے پھر آپ صلی اللہ علیہ و آلہ و سلم غسل فرماتے پھر آپ صلی اللہ علیہ و آلہ و سلم اپنے دونوں ہاتھوں سے بالوں میں خلال فرماتے۔ جس وقت یقین ہو جاتا کہ جسم مبارک میں پانی پہنچ گیا ہے اس وقت تین مرتبہ پانی اپنے اوپر ڈالتے پھر تمام جسم مبارک دھوتے۔

طہارت حاصل کرنے میں دائیں جانب سے ابتدا کرنا

سوید بن نصر، عبد اللہ، شعبہ، اشعث بن ابی اشعثاء، مسروق، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم دائیں جانب سے (غسل) فرمانا پسند خیال فرماتے تھے جہاں تک ہو سکتا اپنی طہارت حاصل کرنے میں اور جوتا پہن لینے میں اور کنگھی کرنے میں۔ مسروق جو کہ اس روایت کے راوی ہیں انہوں نے (مقام) واسط میں اس حدیث کی روایت کرتے وقت اس قدر اضافہ کیا ہے کہ آپ صلی اللہ علیہ و آلہ و سلم ہر ایک کام دائیں جانب سے شروع کرنا پسند فرماتے تھے۔

غسل جنابت کے وضو میں سر کے مسح کرنے کی ضرورت نہیں ہے 

عمران بن یزید بن خالد، اسماعیل بن عبد اللہ، ابن سماعۃ، اوزاعی، یحیی بن ابی کثیر، ابو سلمہ، عائشہ صدیقہ و عمرو بن سعد، نافع، عبداللہ ابن عمر سے روایت ہے کہ حضرت عمر رضی اللہ عنہا نے حضرت رسول کریم صلی اللہ علیہ و آلہ و سلم سے غسل جنابت کے متعلق دریافت فرمایا کہ کس طریقہ سے یہ غسل کرنا چاہیے اور اس سلسلہ کی بہت سی روایات گزر گئی ہیں پہلے اپنے دائیں ہاتھ پر دو یا تین مرتبہ پانی ڈالے پھر اپنا دایاں ہاتھ برتن میں ڈالے اور پانی لے کر اپنی شرم گاہ پر بہائے اور بائیں ہاتھ سے شرم گاہ دھوئے تاکہ شرم گاہ (میں گندگی نجاست وغیرہ لگی ہو تو وہ) صاف ہو جائے۔ اس کے بعد اگر دل چاہے تو بائیں ہاتھ کو مٹی سے رگڑے پھر بائیں ہاتھ پر پانی ڈالے یہاں تک کہ وہ صاف ہو جائے پھر دونوں ہاتھوں کو تین مرتبہ دھوئے اور کلی کرے اور ناک میں پانی دے اور چہرہ دھوئے اور تین تین مرتبہ دونوں کہنی دھوئے جس وقت سر کا نمبر آئے تو سر پر مسح نہ کرے بلکہ سر پر پانی بہا دے اس طریقہ سے حضرت عمر رضی اللہ عنہا نے حضرت رسول کریم صلی اللہ علیہ و آلہ و سلم کے غسل جنابت کی کیفیت نقل فرمائی۔

غسل جنابت میں جسم صاف کرنے سے متعلق

علی بن حجر، علی بن مسہر، ہشام بن عروہ، عائشہ صدیقہ سے روایت ہے کہ حضرت رسول کریم صلی اللہ علیہ و آلہ و سلم جس وقت غسل جنابت فرماتے تھے تو پہلے آپ صلی اللہ علیہ و آلہ و سلم دونوں ہاتھ مبارک دھوتے پھر نماز کیلئے وضو کرتے پھر سر کے بالوں کا انگلیوں سے خلال فرماتے۔ یہاں تک کہ سر کے صاف ہونے کا یقین و اطمینان حاصل ہو جاتا پھر دونوں چلو بھر کرتین مرتبہ سر پر پانی ڈالتے۔ پھر تمام جسم پر پانی ڈالتے۔

غسل جنابت میں جسم صاف کرنے سے متعلق

محمد بن مثنی، ضحاک بن مخلد، حنظلۃ بن ابی سفیان، قاسم، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم جس وقت غسل جنابت فرماتے تو ایک برتن پانی منگاتے حلاب کی طرح کا اور ہاتھ میں لے کر پہلے سر کے دائیں جانب سے غسل کا آغاز فرماتے پھر بائیں جانب سے پھر دونوں ہاتھ سے پانی لیتے اور سر پر ہاتھ ملتے۔

جنبی شخص کو سر پر کس قدر پانی ڈالنا چاہئے ؟

عبید اللہ بن سعید، یحیی، شعبۃ، ابو اسحاق، سوید، عبد اللہ، شعبہ، ابو اسحاق، سلیمان، جبیر بن مطعم سے روایت ہے کہ حضرت رسول کریم صلی اللہ علیہ و آلہ و سلم کے سامنے ایک روز غسل کرنے کے بارے میں تذکرہ ہوا تو آپ صلی اللہ علیہ و آلہ و سلم نے فرمایا میں تو اپنے سر پر تین مرتبہ پانی ڈالتا ہوں۔


٭٭ محمد بن عبدالاعلی، خالد، شعبہ، مخول، ابو جعفر، جابر سے روایت ہے کہ حضرت رسول کریم صلی اللہ علیہ و آلہ و سلم جس وقت غسل فرماتے تو اپنے سر پر تین مرتبہ پانی ڈالتے۔

ماہواری سے غسل کرنے کے وقت کیا کرنا چاہئے 

حسن بن محمد، عفان، وہیب، منصور بن عبدالرحمن، امہ صفیہ بنت شیبہ ، عائشہ صدیقہ سے روایت ہے کہ ایک عورت نے حضرت رسول کریم صلی اللہ علیہ و آلہ و سلم سے سوال کیا یا رسول اللہ صلی اللہ علیہ و سلم! میں ماہواری سے فراغت کے بعد غسل کس طریقہ سے کروں ؟ آپ صلی اللہ علیہ و آلہ و سلم نے فرمایا تم ایک ٹکڑا لے کر کپڑے یا روئی کا کہ جس میں مشک لگی ہو اس سے پاکی حاصل کرو۔ اس خاتون نے عرض کیا یا رسول اللہ! میں کس طریقہ سے پاکی حاصل کروں ؟ آپ صلی اللہ علیہ و آلہ و سلم نے فرمایا تم پاکی حاصل کرو۔ یہ سن کر رسول کریم صلی اللہ علیہ و آلہ و سلم نے فرمایا اور اس خاتون کی جانب سے چہرہ پھیر لیا۔ حضرت عائشہ صدیقہ رضی اللہ سمجھ گئی کہ رسول کریم صلی اللہ علیہ و سلم کا مفہوم کیا ہے ؟ انہوں نے فرمایا میں نے اس خاتون کو اپنی جانب کھینچ لیا پھر رسول کریم صلی اللہ علیہ و آلہ و سلم کا جو مقصد تھا اس کو واضح فرما دیا۔



غسل میں اعضاء کو ایک ایک مرتبہ دھونا

اسحاق بن ابراہیم، جریر، اعمش، سالم بن ابی الجعد، کریب، عبداللہ ابن عباس، میمونہ، فرماتی ہیں کہ رسول کریم صلی اللہ علیہ و آلہ و سلم نے غسل جنابت کیا تو اپنی شرم گاہ کو دھویا پھر ہاتھ کو زمین پر یا دیوار پر رگڑا پھر نماز کی طرح وضو کیا اور پھر پورے بدن اور سر پر ایک مرتبہ پانی بہایا۔

جس خاتون کا بچہ پیدا ہو وہ کس طریقہ سے احرام باندھے 

عمرو بن علی و محمد بن مثنی، و یعقوب بن ابراہیم، یحیی بن سعد، جعفر بن محمد سے روایت ہے کہ انہوں نے اپنے والد امام محمد باقر سے سنا انہوں نے کہا ہم لوگ جابر بن عبداللہ کی خدمت میں حاضر ہوئے اور ان سے حجۃ الوداع کے بارے میں پوچھا۔ انہوں نے فرمایا رسول کریم صلی اللہ علیہ و آلہ و سلم مدینہ سے نکلے جس وقت ماہ ذی القعدہ کے پانچ روز گزرے تھے اور ہم لوگ بھی آپ صلی اللہ علیہ و آلہ و سلم کے ہمراہ نکلے جس وقت ذوالحلیفہ میں داخل ہوئے تو اسماء بنت عمیس (اہلیہ ابو بکر) کو بچہ کی ولادت ہو گئی کہ جن کا نام محمد بن ابی بکر تھا۔ انہوں نے کسی کو نبی صلی اللہ علیہ و آلہ و سلم کی خدمت میں روانہ کیا اور پوچھا اب مجھ کو کیا کرنا چاہیے ؟ آپ صلی اللہ علیہ و آلہ و سلم نے فرمایا تم غسل کر کے لنگوٹ باندھ لو۔ اس کے بعد آپ صلی اللہ علیہ و آلہ و سلم نے لبیک پکارا (یعنی اب احرام باندھ لو)



غسل سے فارغ ہونے کے بعد وضو نہ کرنے سے متعلق

احمد بن عثمان بن حکیم، حسن، ابو اسحاق، عمرو بن علی، عبدالرحمن، شریک، ابو اسحاق، اسود، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم غسل کرنے کے بعد وضو نہیں فرماتے تھے کیونکہ غسل کرنا کافی ہے۔

ایک سے زیادہ بیویوں سے جماع کر کے ایک ہی غسل فرمانا

حمید بن مسعٍدۃ، بشر، ابن مفصل، شعبہ، ابراہیم بن محمد، عائشہ صدیقہ رضی اللہ عنہا سے روایت ہے کہ حضرت رسول کریم صلی اللہ علیہ و آلہ و سلم کے خوشبو لگایا کرتی تھی آپ صلی اللہ علیہ و آلہ و سلم اپنی ازواج مطہرات کے پاس ہوتے تھے پھر آپ صلی اللہ علیہ و آلہ و سلم صبح کو احرام باندھے ہوتے تھے اور آپ صلی اللہ علیہ و آلہ و سلم کے جسم مبارک سے خوشبو مہکتی تھی۔

مٹی سے تیمم کرنا

حسن بن اسماعیل بن سلیمان، ہیثم، سیار، یزید الفقیر، جابر بن عبداللہ سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا مجھ کو پانچ قسم کے انعام عطا فرمائے گئے ہیں جو مجھ سے قبل کسی کو عنایت نہیں فرمائے گئے۔ اول تو ایک ماہ کے رعب کے ساتھ مدد کیا گیا ہوں۔ دوسرے یہ کہ میرے واسطے زمین مسجد بنائی گئی ہے۔ تیسری بات یہ ہے کہ میرے واسطے تمام زمین پاک بنائی گئی (یعنی تیمم کی دولت سے میں نوازا گیا ہوں گزشتہ امت کو یہ دولت حاصل نہیں تھی) اس وجہ سے اب میری امت میں سے جس شخص کو جس جگہ نماز کا وقت آ جائے وہ نماز ادا کرے اور چوتھی بات یہ ہے کہ مجھ کو شفاعت کبری کا حق دیا گیا ہے یعنی شفاعت عامہ میرے واسطے خاص کر دی گئی ہے۔ پانچویں بات یہ ہے کہ میں پوری کائنات اور تمام بنی نوع انسان کے لیے نبی بنا کر بھیجا گیا ہوں یعنی مجھ سے پہلے ہر ایک بنی خاص اپنی قوم کی جانب بھیجا جاتا ہے۔


ایک شخص تیمم کر کے نماز ادا کر لے پھر اس کو اندرون وقت پانی مل جائے ؟

مسلم بن عمرو بن مسلم، ابن نافع، لیث بن سعد، بکر بن سواٍدۃ، عطاء بن یسار، ابو سعید سے روایت ہے کہ دو آدمیوں نے تیمم کیا اور نماز ادا کر لی پھر وقت کے اندر ان کو پانی مل گیا۔ یا ایک شخص نے وضو کر لیا اور نماز کا اس نے اعادہ کر لیا اور دوسرے شخص نے نماز نہیں لوٹائی پھر دونوں نے حضرت رسول کریم صلی اللہ علیہ و آلہ و سلم سے دریافت کیا تو آپ صلی اللہ علیہ و آلہ و سلم نے اس شخص سے ارشاد فرمایا کہ جس نے کہ نماز نہیں لوٹائی تھی کہ تم نے سنت پر عمل کیا (یعنی حکم شرح اسی طریقہ سے ہے کہ نماز کا ادا کرنا لازم نہیں ) اور تمہاری نماز ہو گئی اور دوسرے شخص سے فرمایا تمہارے واسطے دوگنا حصہ ہے یا تمہارے واسطے ایک لشکر کا حصہ ہے (مطلب یہ ہے کہ جس طریقہ سے لشکر کو غنیمت کے مال سے حصہ ملتا ہے اس قدر تم کو اجر ملے گا)


٭٭ سوید بن نصر، عبد اللہ، لیث بن سعد، عمیرۃ، بکر بن سواٍدۃ، عطاء بن یسار سے مذکورہ روایت (مرسلا) جیسی روایت اوپر گزری ہے۔


٭٭ محمد بن عبدالاعلی، خالد، شعبہ، طارق بن شہاب سے روایت ہے کہ ایک شخص کو جنابت لاحق ہوئی تو اس شخص نے نماز نہیں پڑھی پھر وہ شخص رسول کریم کی خدمت میں حاضر ہوا اور واقعہ عرض کیا تو آپ صلی اللہ علیہ و آلہ و سلم نے ارشاد فرمایا کہ تم نے ٹھیک کیا اور ایک شخص جنبی ہو گیا تو آپ صلی اللہ علیہ و آلہ و سلم نے اس کو بھی وہی ارشاد فرمایا کہ جو پہلے ارشاد فرمایا تھا یعنی تم نے ٹھیک کیا۔

مذی خارج ہونے پر وضو کا بیان

علی بن میمون، مخلد بن یزید، ابن جریج، عطاء، ابن عباس سے روایت ہے کہ حضرت علی اور حضرت عمارنے آپس میں بات چیت کی تو حضرت علی رضی اللہ عنہ نے فرمایا مجھے بہت زیادہ مذی آتی ہے اور میں اس مسئلہ کو رسول کریم صلی اللہ علیہ و آلہ و سلم سے دریافت کرنے سے شرم محسوس کرتا ہوں اس لئے کہ آپ صلی اللہ علیہ و آلہ و سلم کی صاحبزادی میرے نکاح میں ہے لیکن تم دونوں میں سے کوئی شخص مسئلہ دریافت کر لے تو میں نے سنا کہ ان دونوں میں سے (مقداد بن اسود اور عمار بن یاسر میں سے ) کوئی شخص یہ مسئلہ دریافت کرے چنانچہ ان حضرات میں سے کسی نے یہ مسئلہ دریافت کیا لیکن میں بھول گیا کہ مسئلہ دریافت کرنے والے کون صاحب تھے ؟ نبی صلی اللہ علیہ و آلہ و سلم نے ارشاد فرمایا جس وقت تمہارے میں سے کوئی شخص کو ایسا ہو کہ اتفاق سے اس کے مذی نکل آئے تو اس کو چاہیے کہ اس کو دھو ڈالے پھر نماز کی طرح کا وضو کر لے۔


٭٭ محمد بن حاتم، عبٍدۃ، سلیمان، اعمش، حبیب بن ابی ثابت، سعید بن جبیر، ابن عباس، علی رضی اللہ عنہا سے روایت ہے کہ مجھ کو بہت زیادہ مذی آتی تھی میں نے ایک شخص سے کہا کہ تم حضرت رسول کریم صلی اللہ علیہ و آلہ و سلم سے اس بات کا تذکرہ کرو چنانچہ ان صاحب نے خدمت نبوی صلی اللہ علیہ و آلہ و سلم میں اس مسئلہ کا تذکرہ کیا آپ صلی اللہ علیہ و آلہ و سلم نے ارشاد فرمایا مذی میں صرف وضو کرنا کافی ہے۔


٭٭ محمد بن عبدالاعلی، خالد بن حارث، شعبہ، سلیمان، اعمش، منذرہ، محمد بن علی، علی رضی اللہ عنہا سے روایت ہے کہ مجھ کو شرم و حیا کی وجہ سے حضرت رسول کریم صلی اللہ علیہ و آلہ و سلم سے مذی سے متعلق مسئلہ معلوم کرنے میں شرم محسوس ہوئی کیونکہ فاطمہ میری منکوحہ تھیں اس وجہ سے میں نے حضرت مقداد سے کہا تو انہوں نے حضرت رسول کریم صلی اللہ علیہ و آلہ و سلم سے مسئلہ دریافت فرمایا تو آپ صلی اللہ علیہ و آلہ و سلم نے ارشاد فرمایا کہ اس میں وضو (کافی) ہے۔


٭٭ احمد بن عیسی، ابن وہب، مخرمۃ بن بکیر، سلیمان بن یسار، عبداللہ ابن عباس سے روایت ہے کہ میں نے حضرت مقداد کو خدمت نبوی صلی اللہ علیہ و آلہ و سلم میں مذی سے متعلق مسئلہ دریافت کرنے کے بارے میں بھیجا۔ آپ صلی اللہ علیہ و آلہ و سلم نے ارشاد فرمایا تم وضو کر لو اور شرم گاہ دھو ڈالو۔


٭٭ سوید بن نصر، عبد اللہ، لیث بن سعد، بکیر بن اشج، سلیمان بن یسار سے روایت ہے کہ حضرت علی نے حضرت مقدار کو حضرت رسول کریم صلی اللہ علیہ و آلہ و سلم کی خدمت میں مذی سے متعلق حکم شرع دریافت کرنے کے واسطے بھیجا۔ آپ صلی اللہ علیہ و آلہ و سلم نے فرمایا تم اپنی شرم گاہ دھو ڈالو اور وضو کر لو۔


٭٭ عتبہ بن عبد اللہ، مالک، ابو نضر، سلیمان بن یسار سے روایت ہے کہ حضرت علی نے حضرت مقدار بن اسود سے کہا کہ تم حضرت رسول کریم صلی اللہ علیہ و آلہ و سلم سے مذی سے متعلق مسئلہ دریافت کرو کہ جس وقت کوئی شخص اپنی بیوی کے پاس جائے اور اس کی مذی خارج ہو جائے تو اس شخص کو کیا کرنا چاہیے ؟ کیونکہ میرے نکاح میں حضرت رسول کریم صلی اللہ علیہ و آلہ و سلم کی صاحبزادی ہیں اس وجہ سے مجھ کو یہ مسئلہ دریافت کرتے ہوئے حیا محسوس ہوتی ہے۔ حضرت مقداد نے حضرت رسول کریم صلی اللہ علیہ و آلہ و سلم سے دریافت فرمایا آپ صلی اللہ علیہ و آلہ و سلم نے ارشاد فرمایا جس وقت تمہارے میں سے کسی شخص کو اس قسم کا اتفاق ہو تو وہ اپنی شرم گاہ کو دھو ڈالے اس کے بعد اس کو وضو کرنا چاہیے اور اس طرح وضو کرے کہ جیسا وضو نماز کے واسطے کرتا ہے۔

جس وقت کوئی شخص نیند سے بیدار ہو تو اس کو وضو کرنا چاہئے 

عمران بن یزید، اسماعیل بن عبد اللہ، اوزاعی، محمد بن مسلم زہری، سعید بن مسیب، ابو ہریرہ سے روایت ہے کہ رسول کریم صلی اللہ علیہ و آلہ و سلم نے ارشاد فرمایا جس وقت تم لوگوں میں سے کوئی شخص رات میں نیند سے بیدار ہو تو اس کو اپنا ہاتھ برتن میں نہیں ڈالنا چاہیے کہ جس وقت تک کہ وہ شخص اس پر دو مرتبہ یا تین مرتبہ پانی نہ بہا لے۔ اس لئے کہ معلوم نہیں کہ اس کا ہاتھ کس جگہ رہا یعنی رات میں سوتے وقت کس کس جگہ ہاتھ پڑا۔


٭٭ قتیبہ، داؤد، عمرو، کریب، عبداللہ ابن عباس سے روایت ہے کہ ایک رات میں نے حضرت رسول کریم صلی اللہ علیہ و آلہ و سلم کے ساتھ نماز ادا کی تو میں آپ صلی اللہ علیہ و آلہ و سلم کے بائیں جانب کھڑا ہوا آپ صلی اللہ علیہ و آلہ و سلم نے مجھ کو دائیں جانب کر لیا پھر آپ صلی اللہ علیہ و آلہ و سلم نے نماز ادا کی اور لیٹ کر ان کو نیند آ گئی اس کے بعد مؤذن آ گیا۔ آپ صلی اللہ علیہ و آلہ و سلم نے نماز ادا فرمائی اور وضو نہیں فرمایا۔


٭٭ یعقوب بن ابراہیم، محمد بن عبدالرحمن طفاوی، ایوب، ابو قلابۃ، انس سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا تم لوگوں میں سے جس وقت کوئی شخص نماز میں اونگھنے لگ جائے تو اس کو چلے جانا چاہیے اور سو جانا چاہیے کیونکہ اونگھ کی حالت میں نماز ادا کرنا بہتر نہیں ہے۔

شرم گاہ چھونے سے وضو ٹوٹ جانے سے متعلق

قتیبہ، سفیان، عبداللہ یعنی ابن ابو بکر، ابو عبدالرحمن، عروہ، بسرہ بنت صفوان سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ جو شخص اپنی شرم گاہ کو چھوئے اس کو چاہیے کہ وضو کرے۔


٭٭ عمران بن موسی، محمد بن سواء، شعبہ، معمر، زہری، عروہ بن زبیر، بسرۃ بنت صفوان سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا کہ جس وقت تم لوگوں میں سے کوئی شخص اپنا ہاتھ شرم گاہ تک پہنچائے اس کو چاہیے کہ وہ وضو کرے۔


٭٭ قتیبہ، لیث، ابن شہاب، عروہ بن زبیر سے روایت ہے کہ مروان بن حکم نے بیان کیا کہ شرم گاہ چھونے سے وضو لازمی ہے اور فرمایا کہ مجھ سے حضرت بسرہ بنت صفوان نے اس واقعہ کو بیان فرمایا کہ حضرت عروہ نے کسی کو حضرت بسرہ کے پاس بھیجا۔ بسرہ نے کہا کہ حضرت رسول کریم صلی اللہ علیہ و آلہ و سلم نے ان باتوں کا تذکرہ فرمایا کہ جن سے وضو کرنا لازم ہوتا ہے تو ارشاد فرمایا کہ شرم گاہ کو چھونے سے وضو کرنا لازم ہے۔


٭٭ اسحاق بن منصور، یحیی بن سعید، ہشام بن عروہ، بسرۃ بنت صفوان سے روایت ہے کہ حضرت رسول کریم صلی اللہ علیہ و آلہ و سلم نے ارشاد فرمایا جو شخص اپنی شرم گاہ کو چھوئے تو اس کو چاہیے کہ وہ شخص نماز نہ پڑھے جب تک وضو نہ کر لے۔

٭٭٭
ماخذ: 
http://www.esnips.com/web/hadeesbooks
ایم ایس ایکسل سے تبدیلی، پروف ریڈنگ اور ای بک کی تشکیل: اعجاز عبید
